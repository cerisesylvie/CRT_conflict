Consiglio Regionale della Valle d'Aosta - Oggetto del Consiglio n. 170 del 31 marzo 1982 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 170 del 31 marzo 1982 - Resoconto
OGGETTO N. 170/VII - DISEGNO DI LEGGE CONCERNENTE: "BILANCIO
DI PREVISIONE DELLA REGIONE AUTONOMA VALLE D'AOSTA PER L'ANNO
FINANZIARIO 1982 E PER IL TRIENNIO 1982-1984".
PRESIDENTE
: Il Consiglio sta esaminando l'art. 2,
allegato B, del disegno di legge 347; siamo rimasti a pag. 61.
Ha chiesto di parlare il Consigliere Tonino sulla pagina 63; ne
ha facoltà.
TONINO - (PCI):
Vorrei sapere come mai in questo capitolo
25000 si registra un crollo da 340 milioni a 50 milioni, proprio
nel momento in cui si richiede da ogni parte che vengano effettuati
studi e ricerche sull'assetto del territorio, sulla difesa
idrogeologica, sulla difesa dell'ambiente in generale.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Qui si tratta di contributi che la
Regione dà per la preparazione di piani regolatori. In funzione
dell'impegno per la realizzazione, abbiamo fissato una cifra di 50
milioni, in quanto sono già stati stabiliti i contributi che
competono a tutti - quei comuni che hanno in fase di elaborazione i
piani regolatori.
Siccome prevediamo che nell'arco dell'anno più di un certo
numero di piani regolatori non potrà essere approvato, dopo aver
liquidato le competenze, riteniamo che 50 milioni, visto che c'è
una grossa cifra di residuo, non possano essere spesi proprio
perché già impegnati in ordine a quelli che sono i piani in fase di
elaborazione.
PRESIDENTE
: Ha chiesto di parlare sulla pagina 66 il
Consigliere Tonino; ne ha facoltà.
TONINO - (PCI):
Sul problema dell'edilizia abitativa
avevo chiesto alcune cose durante la discussione generale e non ho
avuto fino a d ora una risposta. Anche se sinteticamente, le voglio
richiamare alla memoria della Giunta.
Il primo problema riguarda l'intervento nei centri storici
consistenti. Voi sapete che la legge dei fondi di rotazione prevede
interventi per i villaggi rurali; l'abbiamo modificata poi in
quest'aula in modo da poter intervenire nei comuni che hanno una
popolazione superiore ai 3.000 abitanti. Resta però esclusa la
possibilità di intervento ad esempio nel centro storico di Aosta, e
strumenti per favorire questo tipo di intervento non ce ne sono, o
meglio esiste - e ne avevo accennato nella discussione generale -
la possibilità di finanziare finalmente la legge n. 73, la
cosiddetta legge Nebbia che prende il nome dal Consigliere che l'ha
presentata, secondo la quale i comuni possono acquisire un
patrimonio edilizio, che poi dovrà essere ristrutturato.
Mi sembra molto grave che con la disponibilità di risorse che
tutti abbiamo riconosciuto a questo bilancio, non si sia finanziata
quella legge. Altre volte, quando in Consiglio era stato sollevato
questo problema, il Presidente della Giunta o gli Assessori
competenti si erano sempre trincerati dietro la mancanza di fondi,
pur riconoscendo l'importanza della legge, che d'altronde era stata
voltata all'unanimità. Adesso i fondi ci dovrebbero essere, se non
per finanziare, anche solo per sperimentare quella legge, e in
questo caso basterebbe mettere 200-300 milioni.
Il secondo problema che avevo sollevato, riguarda un'eventuale
integrazione regionale a favore delle cooperative edilizie, visto
che questo fenomeno si sta allargando notevolmente nella regione e
che i fondi della legge 457, se continueranno ad arrivare con i
flussi che abbiamo visto in questi anni, saranno in grado di
soddisfare la domanda esistente solo fra dieci anni, bloccando
qualsiasi possibilità di domanda futura. Questi sono i due problemi
relativi alla politica della casa, rispetto ai quali vorrei capire,
se possibile, qual è l'opinione della Giunta.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
In questa pagina c'è un articolo di
notevole interesse per noi, e penso per tutto il Consiglio, ed è il
capitolo 25300, di cui si era ampiamente parlato ai fini di un suo
congruo rifinanziamento, prospettando anche un nuovo studio
completo della problematica che concerne il tetto in lose, che crea
non indifferenti polemiche all'interno dei Consigli comunali.
Crediamo che con 200 milioni di lire, di questi tempi ampiamente
sottovalutate, non si possano fare grandi cose; ma il problema non
è tanto dei fondi, quanto piuttosto della conservazione dei tetti
in lose, ed è un problema che va posto nella sua interezza.
Si sa benissimo che la losa è diventata ormai di difficilissimo
reperimento in Valle d'Aosta, e dopo l'esperienza fatta con il
tetto della Chiesa collegiale di S. Orso in quel di S. Lorenzo, ci
siamo resi conto che le lose provenienti da Bergamo e soprattutto
da certe zone del bergamasco, hanno determinate caratteristiche che
non le rendono adattabili alle nostre condizioni ambientali. Quindi
pensiamo che questo problema vada completamente riconsiderato e che
si renda necessaria una legge organica, completa, che preveda anche
la possibilità di reperire di nuovo delle lose valdostane. Questo
ultimo aspetto ci pare che sia stato dimenticato, e al limite
potrebbe fornire anche nuove e ampie possibilità di lavoro, perché
pensiamo che le lose, come c'erano 3-400 anni fa, ci siano ancora
oggi, non è che le abbiamo già adoperate tutte.
Ribadisco che il problema va affrontato in una maniera più
seria, e propongo qui brevemente un tipo di ricerca che stabilisca
innanzi tutto con un censimento quante cave di lose sono ancora
esistenti.
Un secondo passo sarà di incitare le imprese a ritornare in
questa direzione, e infine il passo più importante, che è quello
che ci interessa di più, riguarderà la localizzazione, da farsi in
accordo con i comuni, di quelle zone dove si stima di dover ancora
realizzare il tetto in lose. Credo che una ricerca così articolata
darebbe dei risultati positivi.
PRESIDENTE
: Ha chiesto di parlare l'Assessore alle
Finanze, Ramera; ne ha facoltà.
RAMERA - (DC):
Sull'edilizia abitativa direi che
l'acquisizione del quartiere Cogne e la sua ristrutturazione
secondo certi criteri, potrebbe intanto risolvere un primo problema
e favorire poi il secondo, proprio nel centro storico.
Essendo stato 15-16 anni, come il mio collega Presidente, al
comune di Aosta, so benissimo qual è il problema del centro storico
che non è però così facilmente risolvibile, perché la regione da
sola non può metterci le mani - ci troviamo di fronte allo stesso
problema del quartiere Cogne - per cui occorrerà anzitutto un
confronto con il comune per evitare conflitti di competenza e
successivamente bisognerà creare un consorzio.
Spero che anche in questo caso la finanziaria possa farsi
promotrice di mobilitare le forze interessate per venire incontro
al problema anche solo per settore; naturalmente non si potrà
distruggere, per esempio, l'asse centrale della città di Aosta, per
poi doverlo rifare. Bisognerà procedere con un certo grado ed avere
le idee chiare.
Abbiamo iscritto la somma di 2 miliardi come rifinanziamento
della legge 24 anche perché, dovendo rifare la legge, vogliamo ad
un certo momento noi forze politiche diverse, sia di maggioranza
che di opposizione, vedere dove stanno certi difetti e dove si può
invece fare qualcosa di concreto per il problema. Lo dicevo stamani
in altra occasione, sono proposizioni che il governo regionale
cerca come obiettivo, e che non è detto debbano essere realizzate
in pochi mesi. Il problema è complesso e difficile, il Consigliere
Tonino ha posto il dito su un problema importante, quindi queste
possono essere le risposte di un certo tipo.
Il problema sollevato dal Consigliere Tamone è stato esaminato
dalla Giunta e credo che l'Assessore Pollicini potrà dire più di
me, ma dal momento che sono stato al Turismo, conosco anch'io il
problema, con il quale ho avuto a che fare già quando ero
Consigliere, sia all'opposizione che in maggioranza.
Innanzi tutto so che le domande esistenti per i tetti in lose
ammontano a 1 miliardo e 200 milioni, se non vado errato. Il
problema sollevato dal Consigliere Tamone è importante anche per
una revisione della legge, perché mi ricordo che almeno da 15 anni
a questa parte, forse non ero nemmeno in Consiglio regionale che
sentivo già dibattere questi argomenti, ogni volta che si è fatta
la legge di sovvenzione o di contributi per i tetti in lose, a
beneficiarne non sono stati i fruenti, gli aventi diritto, ma gli
altri e cioè i fornitori di queste lose. Per cui come si vedeva il
contributo salire di 500 lire, improvvisamente il prezzo aumentava
di 500 o 600 lire, finché ad un certo momento si è creato un
circolo vizioso difficile a superare se non lo si esamina a
fondo.
Quanto dice il Consigliere Tamone riguardo alla ricerca mi sta
bene, ci penseranno anche i Dicasteri che sono preposti a questo,
sia per la tutela del paesaggio che per mantenere certe strutture
nel nostro paese; però dobbiamo esaminare bene l'aspetto economico,
perché vediamo in tutte le cose e non solo nei tetti in lose, che
ad ogni aumento del contributo corrisponde un aumento del prezzo in
un determinato ambiente, per cui a fruirne non sono coloro che
hanno fatto domanda di contributo, ma coloro che forniscono il bene
che si richiede.
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Chabod; ne ha
facoltà.
CHABDO - (DC):
Vorrei riprendere prima il discorso del
Consigliere Tamone e poi il vecchio discorso del Consigliere
Clusaz.
Quanto ha detto l'Assessore Ramera è vero, però purtroppo la
questione è che dovremmo sensibilizzare un po' i nostri comuni,
perché ce ne sono alcuni che dicono: "In tutto il comune ci devono
essere i tetti in lose". Penso che questo oggi non sia più
possibile perché purtroppo non abbiamo più tante cave.
L'Assessore Pollicini ha ragione quando si lamenta dei 200
milioni, si lamentano anche tutti quelli che nella nostra regione
fanno i tetti in lose. Dove ci sono ancora cave? In Valsavarenche
c'è poca roba perché purtroppo c'è il parco, la cava di Cogne è
chiusa, ce n'è un po' a Morgex e poi in Valtournenche, da dove
portano giù delle lose bianche. Quindi dovremo sensibilizzare i
comuni su questo problema.
La Coldiretti ha fatto al riguardo un ordine del giorno, che è
stato mandato alla Regione, ai Sindaci e all'Associazione Sindaci
perché purtroppo quando crollano i tetti alla gente della nostra
campagna, non si può più rifare il tetto in lose perché questo
costa troppo caro. Allora dove veramente è necessario, viene fatto;
però in certi posti, dove ci sono fienili un po' appartati, sarebbe
bene riuscire a rifare i tetti con quelle tegole nere, che non so
come si chiamino, almeno per non lasciare andare in rovina queste
vecchie case.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali, Pollicini; ne ha facoltà.
POLLICINI -(DP):
La Sovraintendenza di fronte a questo
problema ha già fatto alcuni passi, ha già preparato una bozza di
legge che in sostanza consiste nel definire le zone dove è
strettamente necessario avere i tetti con copertura in lose,
valutando diversamente il contributo, è ovvio, perché oggi c'è una
differenza di costo fra il tetto normale in tegole e quello in lose
che oscilla dalla 40 alle 50 mila lire il mq.. Quindi, questa bozza
di legge è già pronta, resta solo da verificarla a livello politico
e vedere poi di poterla applicare, proprio perché ci rendiamo conto
che, così come è impostata, comporta un costo complessivo
notevole.
L'altro aspetto importante è quello di prendere atto che esiste
una notevole carenza di disponibilità di lose in Valle d'Aosta. Ci
rendiamo conto che le lose di Bergamo non hanno le caratteristiche
necessarie per queste altitudini e situazioni climatologiche,
mentre risulterebbero idonee le lose di Barge, che hanno però un
costo altissimo.
Presto affronteremo il problema, perché oggettivamente non vi è
la materia prima nella nostra regione, per cui in una fase
successiva, presumo nell'arco di due mesi, porteremo questa
proposta prima in Giunta e poi a livello di Consiglio verificheremo
cosa è possibile fare per venirne fuori. Così com'è, certamente, è
una situazione che deve essere modificata.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Prendo atto della disponibilità
dell'Assessore Ramera a venire in Consiglio per discutere sulle
modalità di intervento per l'edilizia abitativa perché abbiamo
delle proposte anche noi; allo stesso tempo vorrei esprimere la mia
insoddisfazione per le risposte mancate.
Mi chiedo perché 2 miliardi per rifinanziare la legge 24 e
neanche una lire sulla legge 73. Insisto sulla legge 73 non perché
faccio le veci del Consigliere Nebbia che momentaneamente manca, ma
perché quando abbiamo partorito questa legge in Commissione ci
siamo entusiasmati un po' tutti, per cui non riesco a capire per
quali strani meccanismi la Giunta abbia fatto scelte diverse. Così
come registro il silenzio rispetto all'eventuale possibilità di
integrare l'intervento per le coperture edilizie.
Sul centro storico, soprattutto quello di Aosta, non siamo
d'accordo di aspettare prima l'intervento nel quartiere Cogne
secondo noi, è necessario intervenire subito.
Può essere anche che con la finanziaria, che adesso ha forse fin
troppi compiti, si possa fare qualcosa; però si potrebbe partire
anche finanziando leggi che oggi esistono e che potrebbero favorire
interventi in quella zona.
PRESIDENTE
: Ha chiesto di parlare il Consigliere Voyat;
ne ha facoltà.
VOYAT - (UV):
Già in precedenza ho avuto occasione di
parlare con l'Assessore Pollicini, sempre sulla questione dei tetti
in lose; sono d'accordo, a condizione che sul piano regionale venga
ben definito dove è obbligatorio costruire i tetti in lose e dove
invece c'è libera scelta; soprattutto mi interessa che questa legge
preveda che ci è obbligato a costruire in lose, riceva un
indennizzo pari quasi alla differenza di costo, mentre a chi lo fa
liberamente vada un contributo in tutti i casi minore.
Dobbiamo anche addentrarci un po' nelle strutture
architettoniche della Valle d'Aosta, per cui è molto meglio vedere
ad una certa altitudine ed in certe zone dei tetti in lose, che non
dei tetti in tegole rosse. A me interessa soprattutto sapere che
entro la fine dell'anno finanziario siano presi degli impegni
diretti a soddisfare la richiesta annuale e soprattutto le
richieste che ci sono già, perché non si può obbligare della gente
a costruire i tetti in lose, per cui si spende molto di più,
promettendo loro un minimo di contributo, quando poi questo
contributo arriva due o tre anni dopo.
Quindi, a me interessa sapere che c'è l'impegno da parte del
Governo regionale in questo senso ed i soldi per pagare questi
contributi; poi la Giunta, meglio di me, saprà fare la scala dei
valori, se cioè deve essere soddisfatta prima una certa richiesta
piuttosto che un'altra.
PRESIDENTE
: Ha chiesto di parlare il Vicepresidente
Faval; ne ha facoltà.
FAVAL - (UV):
Vorrei dire solo poche parole su questo
problema.
Si è detto qui che il tetto in lose costa troppo caro: io
correggerei questa affermazione e dire che costa più caro di un
altro materiale, però il tetto in lose, rispetto agli altri
materiali, ha una durata più lunga, mi riferisco alla losa
locale.
A questo proposito posso testimoniare, avendo avuto occasione di
rifare il tetto di una casa di proprietà di mia moglie in quel di
Ollomont datata 1634, che l'artigiano, che è venuto a rifare il
tetto, al 70% ha conservato le lose di quella lontana epoca. Si può
certo affermare che la losa ha un prezzo più elevato di altri
materiali, però rispetto alla durata è un investimento
assolutamente produttivo. A parte l'esempio che ho citato, basta
guardarsi attorno per rendersi conto che queste coperture
garantiscono una lunghissima durata nel tempo. Inoltre questo tipo
di materiale meglio di altri assicura l'isolamento termico, e
questo è un altro aspetto molto importante venuto in auge negli
ultimi tempi.
Vorrei parlare di un argomento molto delicato, che in Valle
d'Aosta non vuol essere affrontato in termini concreti, e che
riguarda la tipologia architettonica.
Anche per quanto riguarda la legge urbanistica, dovremmo toccare
questo argomento ed avere il coraggio di indicare quale deve essere
la tipologia architettonica che consenta la concessione edilizia,
cioè aldilà di certi tipi di architettura non si fanno costruzioni
in Valle d'Aosta. So di fare una proposta scandalosa, mi ricordo di
aver parlato di questo con l'Ordine degli Architetti e degli
Ingegneri, i quali mi hanno immediatamente aggredito rivendicando
l'autonomia e la libertà del libero professionista di progettare,
ed io mi sono permesso di controbattere che lo scempio
architettonico in Valle d'Aosta - non urbanistico, perché a questo
riguardo semmai le maggiori responsabilità appartengono alla classe
politica - è dovuto in gran parte a queste categorie, che per lungo
tempo hanno progettato nella nostra regione come se si trattasse di
progettare a Casablanca o a Dakar.
Basta guardarsi attorno. Con un minimo di umiltà queste persone
potrebbero rendersi conto da sole di come quei materiali e le cose
costruite in un certo modo fossero, così come risultano esserlo
oggi a maggior ragione, funzionali rispetto al luogo nel quale
furono edificate, e la losa rientra proprio in questo discorso
della tipologia architettonica, in quanto è un materiale adatto al
luogo nel quale le costruzioni devono essere effettuate.
Esiste o non esiste la losa in Valle d'Aosta? La risposta a
questo interrogativo ci darà la soluzione del problema. Se esiste
ancora in Valle la possibilità di estrarre lose, e di questo ne
sono convinto perché non risulta il contrario da uno studio
relativo alle cave sfruttate in Valle d'Aosta, possiamo
incrementare questo discorso, perché non mi pare utile per i motivi
detti sopra importare lose da altre regioni, che con una
composizione chimica dissimile alla nostra che le rende inadatte
agli agenti atmosferici della Valle d'Aosta e durano dieci-quindici
anni al massimo. Oltretutto finanziamo con i nostri denari posti di
lavoro al di fuori della regione e questo non va bene.
Quindi invito a stabilire la capacità di produrre in regione
quel tipo di materiale, che è essenziale per gli scopi che ci
prefiggiamo.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali, Pollicini; ne ha facoltà.
POLLICINI - (DP):
Tornando al discorso fatto dal
Consigliere Tonino, sul problema del centro storico di Aosta,
l'Assessorato sta esaminando adesso la variante n. 10 del piano
regolatore del comune di Aosta - il che non vuol dire che prima
c'erano 9 varianti, ma che hanno successivamente cambiato nome - è
questa infatti la prima variante presentata dal piano regolatore
del 1975.
In questa variante è previsto il recupero del centro storico e
mi auguro che passata la variante, vi possano essere delle
convenzioni fra il comune ed i privati, per le quali si possa
provvedere al recupero del centro storico, anche perché oggi è
difficile trovare condizioni incentivanti a questo recupero. Questo
aspetto della variante è da valutare positivamente in quanto da
questo strumento urbanistico si può vedere cosa si può innescare
attraverso iniziative comunali, private e poi verificare cosa è
necessario fare per completare questo recupero.
Sul problema delle lose, entro l'anno certamente si vedrà cosa è
possibile fare compatibilmente con le esigenze finanziarie, per
poter far fronte a quelle che sono ancora le esigenze di pagamento
di pratiche già esaurite.
L'altro aspetto importante che è stato sollevato riguarda la
tipologia dell'architettura nella nostra regione; il 18 dicembre
1981 è stata presentata in Giunta, dalla quale sarà esaminata, la
bozza di legge urbanistica. Dopo essere stata elaborata dalla
Giunta e dalla Commissione, questa potrà diventare uno strumento
che potrà essere arricchito per quanto riguarda la tipologia, un
aspetto che fino ad oggi non era previsto.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Chiedo scusa al Consigliere Tonino per
aver dimenticato di dargli alcune risposte, che però ritenevo
comprensibili.
Per l'edilizia abitativa abbiamo stanziato 2 miliardi, oltre i 3
del quartiere Cogne: direi che sono sottostimate e l'una e l'altra
cifra. Voi avete detto che è sottostimata l'entrata e quindi è
facile che troveremo anche i quattrini, però proprio per l'edilizia
abitativa si parla di previsione della legge 24 - lo vedete poi
nella pagina di fondo in globale - quindi vuole dire che nella
revisione andremo a vedere anche quelle proposte che avevate fatto
a suo tempo e che magari possono trovare spazio in questa nuova
legge. Non è detto: finanziamo la legge 24 così com'è, perché
abbiamo visto che in questi ultimi tempi non è stata soddisfatta
proprio per mancanza di domande; quindi occorre vedere meglio il
meccanismo per capire dove non funziona.
PRESIDENTE
: Ha chiesto di parlare l'Assessore ai Lavori
Pubblici Borbey; ne ha facoltà.
BORBEY - (DC
): Non parlo adesso in qualità di Assessore
ma di ex professionista, lavoro al quale spero di ritornare al più
presto perché so che i professionisti hanno molte pecche in meno
dei politici.
Il discorso del Consigliere Faval francamente mi delude, perché
il politico o l'amministratore possono dichiarare determinate cose
a spada tratta, quando a monte sono limpidi, puliti, senza pecche.
Succede invece a noi amministratori - sono stato Sindaco per otto
anni e mi sono trovato ad approvare dei progetti da incompetente,
perché non avevo un ufficio tecnico vicino - che se non abbiamo
apparati tecnici, siamo noi che non siamo capaci di darceli, ancora
noi che siamo incompetenti e incapaci di dotarci di consulenti in
grado di non far deturpare i nostri paesaggi da questi
professionisti che sono degli speculatori, occupati solo a fare il
loro lavoro; di conseguenza la progettazione fa scempio del
paesaggio.
Siamo dunque noi a livello di incompetenti, e mi permetto, per
essere stato Sindaco otto anni, Consigliere per cinque anni e
infine Assessore per quattro anni, di chiedere venia e di
dire che sono uno che non sa fare dell'amministrazione, non sa
voler bene alla Valle d'Aosta, perché non sono alla mercè del
professionista X o Y e se so fare il mio compito so anche valutare
quello di cui sono capace e il potere che ho in mano; non è il
professionista di Milano o di Genova o di Aosta che mi fa deturpare
il paesaggio, ma sono io, amministratore, che non so
salvaguardarlo.
PRESIDENTE
: Ha chiesto di parlare il Consigliere
Carlassare sul capitolo 25350; ne ha facoltà.
CARLASSARE - (Dem. Prol. - Nuova Sin. ):
Vorrei chiedere
delucidazioni in merito al capitolo 25350 "Spese per i
finanziamenti sui fondi regionali di rotazione istituiti per lo
sviluppo di iniziative economiche in Valle d'Aosta, Cap. 1 -
Villaggi rurali".
Penso che per l'82 li ritroviamo nei fondi globali, ma vorrei
avere dei chiarimenti sul perché c'è un miliardo e 362 milioni di
residui passivi, come si sono venuti a creare, e di chi è la
responsabilità politica, se c'è.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Mi ha fatto piacere l'intervento, perché
se non lo faceva nessuno l'avrei fatto notare io. Si riferisce a
quanto è detto in relazione, cioè nella revisione della legge di
rifinanziamento dei fondi di rotazione bisognerà escogitare degli
accorgimenti che impediscano queste lunghe giacenze di quattrini
nelle banche. Questa cifra di un miliardo e 362 milioni è andata a
residuo passivo proprio a causa della lentezza burocratica delle
banche a portare a compimento quelle pratiche che sono già tutte
impegnate da parte dell'Assessorato al Turismo, e che sono già
state mandate alle banche; però le lungaggini burocratiche fanno sì
che occorrano mesi e mesi perché la pratica sia definita.
Nella relazione ho detto che per tutti i fondi di rotazione
vogliamo esaminare un marchingegno che faciliti l'accesso al
credito di chi lo ha richiesto, in maniera che si eviti questa
giacenza nelle casse delle banche.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Il problema dei villaggi rurali va
tenuto presente e questo residuo è anche legato al fatto che la
legge è stata congelata all'inizio del 1980, proprio perché vi era
mancanza di disponibilità finanziaria. Nel corso dell'81,
attraverso anticipazioni di cassa, è stato possibile completare i
pagamenti delle domande che erano ancora in sofferenza per un
complessivo di 5 miliardi. Dall'inizio della legge sono state
finanziate 242 iniziative solo nella parte villaggi rurali, per una
cifra complessiva di circa 6 miliardi. Abbiamo riaperto i fondi di
rotazione al mese di giugno 1981 ed al 31 dicembre sono pervenute
92 domande per una cifra complessiva di circa 3 miliardi. Questa è
la situazione venuta a crearsi.
Chiaramente, l'iter amministrativo per ottener questi prestiti
si aggira sui 6-8 mesi, tant'è che sono state aperte le domande nel
giugno 1981, proprio nell'ipotesi che fosse approvato il riparto
fiscale, così da guadagnare quel tempo di istruttoria delle
pratiche che richiede dai 6 agli 8 mesi; per cui oggi è normale un
intervallo di 8 mesi fra la presentazione della domanda e l'arrivo
del mutuo.
PRESIDENTE
: Ha chiesto di parlare il Consigliere
Carlassare dal capitolo 26000 al capitolo 26560; ne ha facoltà.
CARLASSARE - (Dem. Prol. - Nuova Sin. ):
Qui arriviamo ad
una di quelle pagine i cui capitoli mi sono permesso di definire
"Investimenti correnti". Vorrei tirare in ballo praticamente tutti
i capitoli dalla pagina 69, partendo dal capitolo 26000 "Spese per
opere stradali di interesse regionale", dove abbiamo nel bilancio
1981 una cifra di 2 miliardi e 700 milioni, che mi pare sia già una
cifra abbastanza sostanziosa, e 2 miliardi di residui, e questo mi
pare sia un fenomeno ricorrente che vada affrontato, trattandosi
qui di opere pubbliche di interesse generale, e non più di
ristrutturazioni di villaggi che interessano i privati.
Questa incapacità di spendere fondi stanziati va ascritta a
maggior demerito dell'Amministrazione; per il 1982 diventano 6
miliardi e 600 milioni, cifra decisamente molto elevata, e al
riguardo vorrei chiedere che tipo di politica di sviluppo stradale
per le strade di interesse regionale si vuole adottare con questa
cifra.
"Spese per lavori di ripristino e manutenzione straordinaria di
opere stradali di interesse regionale"; qui i residui sono poca
cosa, 50 milioni, però anche qui si passa da 250 milioni a più di
800.
"Spese per la costruzione di opere stradali ed altre opere a
mezzo di cantieri di lavoro"; anche qui la cifra praticamente
raddoppia.
"Spese per la manutenzione di strade regionali per lo sgombero
di neve e spese accessorie"; con una cifra di 850 milioni nel
bilancio 1981 e 200 milioni di residui, ed qui, se sono spese per
lo sgombero della neve, bisognerebbe vedere il modo di spenderli
effettivamente questi soldi. In tal caso si prevede che per il 1982
ci sarà una montagna di neve a non finire, visto e considerato che
si raddoppia il fondo.
"Spese per l'acquisto, riparazione e di manutenzione di
strumenti tecnici e macchinari", da 280 milioni qui si arriva a
400, e questo aumento ha forse una sua logica, visto l'incremento
dell'inflazione.
Per fare una battuta cattiva su questa pagina, dico che, visto e
considerato che fanno la legge che decentra ai comuni le opere
pubbliche, all'Assessore Borbey bisognava rinforzare il bilancio
assessorile e quindi questa pagina è la dimostrazione di come si
possa attuare la legge del compenso.
Vorrei che mi fossero spiegate le voci più importanti e qual è
la politica che si vuole attuare per quanto riguarda questo tipo di
lavori e di investimenti, soprattutto poi come si intende
attrezzare l'Assessorato in modo che si elimini o si riduca il
fenomeno dei residui passivi, perché se con un bilancio di 2
miliardi e 700 milioni abbiamo 2 miliardi di residui, non vorrei
che con 6 miliardi, i residui diventassero 8 miliardi.
Infine una battuta per quanto si è detto prima: non vorrei che
il problema della losa scatenasse una faida all'interno della
maggioranza perché penso sia stato l'argomento più dibattuto, dove
la maggioranza si è addirittura spaccata.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Sono d'accordo con il Consigliere
Carlassare per la questione dei residui; a mio avviso bisognerebbe
che l'Assessore Borbey ce la spiegasse bene, perché in effetti non
la si può accettare. Ma a parte questo, il rimanente - e risulta
evidente che non capisco - lo trovo chiaro e soprattutto il
capitolo 26000, a mio avviso, non è un capitolo molto strano, anzi
direi che è strano che ci siano solo 6 miliardi, e aggiungo che c'è
solo questa cifra perché probabilmente nell'arco degli 8 mesi che
ancora ci restano prima della fine dell'anno, non se ne possono
spendere di più. Ma io credo che il Consigliere Carlassare ne
avesse conoscenza, solo che lui è sempre un po' in malafede quando
parla contro di noi.
Questo fondo di 6 miliardi e mezzo è indubbiamente un primo
fondo, perché se partiamo dalle strade delle valli laterali dalla
Valgrisenche per scendere fino a Champorcher, ce n'è da vendere di
lavori da eseguire seriamente per poter mantenere la popolazione di
quelle zone, per far sì che le profezie dell'On. Prof. Firpo
dell'Università di Perugia non si realizzino nella loro interezza,
per poter dimostrare agli uomini della pianura che noi in fondo la
nostra montagna la sappiamo gestire e siamo capaci di farla vivere
fino all'anno 2000. Rispetto profondamente il Prof. Firpo per altre
sue idee, ma per le eresie che ha rilasciato domenica scorsa a "La
Stampa" ci dovremmo ribellare e scagliarci contro con tutta la
nostra forza di Amministratori di un luogo di montagna.
Indubbiamente uno dei problemi da risolvere è quello delle valli
laterali, che hanno delle carenze enormi che non sto qui da
elencare, faccio solo l'esempio drammatico della Valgrisenche dove
ci sono problemi quali quelli della salvaguardia del territorio, di
cui parleremo fra qualche pagina e su cui vorrò soffermarmi ancora
un attimo, o quelli reali, di necessità fisica, di modificare le
strade esistenti dove certi veicoli non possono più transitare.
Da qui si potrebbe scendere, come dicevo prima, a tutte le altre
strade delle valli laterali a partire dalla valle di Rhêmes a
quella della Valsavarenche che hanno situazioni meno drammatiche
forse di quella della Valgrisenche, ma che vanno comunque risolte.
Per non parlare poi della Valle di Champorcher, dove se il problema
non è risolto in questi ultimi due anni, diventa veramente un
qualcosa come il "Duomo di Milano", per cui nessuno crede più che
Champorcher possa essere fatto rivivere. Ritengo che l'eliminare i
residui passivi, l'impegnare tutti i fondi e fare in modo che la
viabilità delle valli laterali, che sono quelle nelle quali lo
spopolamento si realizza nella maniera più forte, verranno tutti
realizzati nel corso di quest'anno o al più tardi prima della fine
della legislatura, per fare in modo che quanto diciamo, sia seguito
anche dai fatti.
PRESIDENTE:
Ha chiesto di parlare l'Assessore ai Lavori
Pubblici Borbey.
BORBEY - (DC):
Io non l'ho chiesto, ad ogni modo la
ringrazio Signor Presidente.
PRESIDENTE:
D'ufficio.
BORBEY - (DC):
Intanto dico subito che se l'anno prossimo
- noi ce l'auguriamo - saremo ancora in maggioranza, vogliamo
sperare che anche il Consigliere Carlassare possa in futuro entrare
in maggioranza, perché tutti piano piano riconoscono che
l'indirizzo di questa maggioranza è valido.
Certamente, se l'anno venturo la D.C. dovesse decidere, o per
forza di cose o per sua volontà, di andare in minoranza, senz'altro
mi augurerei che il Consigliere Tamone fosse il nuovo Assessore ai
Lavori Pubblici. E' il mio sostituto naturale perché l'indirizzo è
uguale, e questa scelta sarebbe fatta per il bene della Valle
d'Aosta, per assicurare una continuità di indirizzo.
Sulle lose è un altro discorso, ma io ringrazio particolarmente
il Consigliere Tamone perché ritengo che abbia toccato il tasto
giusto.
Da parte sia della maggioranza che della minoranza c'è stata una
perplessità: oggi il mio padre putativo - anche se ci facciamo
grosse battaglie all'interno - Consigliere Bordon, ha detto:
"Signori miei cerchiamo di spendere velocemente e bene questi
soldi". Io ritengo che sia un discorso non logico da parte del
Consigliere Carlassare, quando dice perché 2 miliardi e 700 milioni
lo scorso anno e quest'anno 6 miliardi; questo vuol dire che il
bilancio è aumentato.
Da alcuni anni ormai siamo veramente a stecchetto, speravamo
proprio nel riparto fiscale per avere delle possibilità di
spesa.
Ora l'Assessorato ai Lavori Pubblici, la Giunta, la maggioranza,
hanno dato un indirizzo preciso di spesa, in modo particolare per
la viabilità. Il Consigliere Carlassare ha detto nel l'intervento
generale di oggi una cosa precisa: il turismo secondo lui è stato
in parte penalizzato; io ritengo che da parte di tutti i
Consiglieri regionali questo settore è riconosciuto come
l'industria primaria della Valle d'Aosta.
E'
giusto? Non
l'ha detto il Consigliere Carlassare, ma il Consigliere Pedrini?
Bene, allora in accordo.
Abbiamo detto che turismo e agricoltura sono i cardini della
nostra economia. Come si può salvaguardare la permanenza in certe
vallate dei nostri valdostani? Dove potranno sopravvivere quando ci
sarà la possibilità di fare un turismo integrato con l'agricoltura?
Nelle zone di alta montagna, nelle valli laterali, il Consigliere
Tamone diceva nella Valgrisenche, nella Val di Rhêmes, nella
Valsavarenche, nella Valle di Champorcher. Abbiamo zone più
fortunate dove non c'è pericolo di valanghe, e zone meno fortunate
ed è lì che dobbiamo concentrare i nostri sforzi.
In questi anni abbiamo avuto una lievitazione dei costi enorme
per la svalutazione dei prezzi, per l'aumento dei prezzi di
materiali e manodopera. Tre anni fa si poteva lavorare con costi di
300 milioni al km. in certe strade, ora siamo già a 500-600
milioni. Ebbene, l'impostazione di questa maggioranza è stata
quella di dare una certa disponibilità all'Assessorato ai Lavori
Pubblici. Scelta giusta, scelta sbagliata?
Badiamo bene però che un Assessorato, se il decentramento è
fatto, ha ancora possibilità di operare naturalmente con le proprie
capacità a livello di funzionari, solo se ci sono disponibilità
finanziarie per compiere dei lavori di una certa importanza. E
mi riferisco al lavoro a interesse regionale, intercomunale
e comunale di un certo rilievo.
Quindi è stato deciso di dare una priorità per andare avanti con
lotti di una certa importanza sulle strade regionali, sulle strade
intercomunali e forse sulle strade comunali. Non voglio dilungarmi
oltre perché ritengo che potrebbe essere del tempo perso.
L'ho già detto in sede di Commissione competente, l'Assessorato
dei Lavori Pubblici, la Giunta regionale, presenterà un programma
Lavori che penso potrà venire in discussione solo alla fine del
mese, cioè il 26-27 di questo mese perché per il 7 non faremo in
tempo, a meno che non ci sia un Consiglio intermedio verso il
16.
La Giunta presenterà un programma lavori sia per le spese del
capitolo 26000 (6 miliardi e 600 milioni), spese di paravalanghe
(sui 6 miliardi), cantieri di lavoro (2 miliardi), spese di
manutenzione e sgombro neve (l miliardo e mezzo).
Teniamo ben conto, nelle spese di manutenzione, che il miliardo
e mezzo non è perché lo sgombro neve sarà maggiore in quanto
prevediamo che venga più neve, ma perché da 2-3 anni non facciamo
più manutenzione sulle strade regionali, e di questo dovete darmene
atto.
Se siamo obiettivi, in questi ultimi anni è stata fatta più
manutenzione ordinaria sulle strade statali, a livello di asfalti,
cunette, ecc., che non sulle strade regionali, e questo per
mancanza di soldi.
Non mi soffermo di più sul capitolo strade, dico solo, per dare
un esempio di bilancio, che con la revisione prezzi sugli appalti
fatti nei precedenti anni, che varia dal 15% al 18%, si arriva ad
un minimo di un miliardo di spesa; quindi scendiamo da 6 miliardi e
600 milioni disponibili a 5 miliardi e 6 0 0. Vi parlo, per
semplificare, per non dilungarmi su tutte le altre strade, di un
lotto per uscire dai tornanti della strada di Valgrisenche, sul
quale, ha detto giustamente il collega Tamone, non possono salire i
pullman con capacità superiori alle 20-25 persone. Quel lotto
costa, per 920 metri, un miliardo di lire. Lascio a voi immaginare
come sia difficoltoso fare anche solo un programma lavori quando si
comincia col dire "ci sono ancora 5 miliardi e 600 milioni a
disposizione, ci vuole un miliardo per fare 900 metri sulla strada
di Valgrisenche", oppure "vogliamo fare gli 800 metri dell'imbocco
della strada regionale per la Valpelline?". Quando voi tutti
conoscete qual è questo bruttissimo ingresso e l'imbocco in mezzo
al villaggio: ecco, quell'imbocco costa un miliardo. A me piange il
cuore che con somme che ammontano a miliardi si possano coprire
solo pochi chilometri di strada. Ma la realtà è questa; per
esempio, a Champorcher occorrono ancora lavori per 4 km. di strada,
e ritengo che un domani Champorcher possa vivere di turismo e di
agricoltura, se gli daremo una viabilità idonea.
Vogliamo scegliere, dopo il riparto fiscale, di rinviare ancora
di dieci anni questi lavori o iniziare fino da adesso? Forse
sbaglio, non per deformazione professionale o perché sono
l'Assessore ai Lavori Pubblici, ma vedendo come aumentano i costi,
penso che sia meglio scegliere fino da adesso questa strada.
PRESIDENTE:
Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Una precisazione
sulle cose dette dall'Assessore Borbey.
Intanto non ho affermato che il turismo è stato penalizzato, ma
che viene considerato e trattato ormai in Valle alla stregua di una
prima industria, e che le scelte fatte dall'amministrazione hanno
portato ad un certo tipo di sviluppo turistico, per poli, che ha
determinato un ipersviluppo di alcune località, avviando anche un
processo speculativo fortissimo, e per contro l'abbandono di una
serie di altre zone. Sicuramente sono contrario a creare i
presupposti cui può dar luogo questo fenomeno, attraverso i quali
si può ingenerare un processo di snaturalizzazione nelle
popolazioni locali. Questo sintetizzando al massimo le cose che ho
detto.
Il problema che mi pongo non è sicuramente quello di creare
tante Courmayeur o tante Cervinia, ma è quello che la regione si
affretti a fare delle scelte programmatiche, e che gli
investimenti, anche per le strade, si facciano sulla base di un
piano reale di sviluppo in modo da integrare un certo tipo di
turismo con un certo tipo di agricoltura. Comunque, questo è un
discorso che non ha molta rilevanza per quanto riguarda questo
capitolo.
Uno sviluppo stradale in zone di montagna come quello che ha
avuto la Valle d'Aosta, c'è stato da pochissime parti, e vorrei
fare una riflessione di carattere sociologico per capire sino in
fondo quanto queste strade siano servite, così come sono state
costruite, a mantenere la popolazione nei villaggi, e quanto
invece, sempre per come sono state costruite, siano servite a
popolarli.
Prima riflessione a cui non so dare una risposta, la pongo qui
come problema.
In secondo luogo, non mi è stato risposto affatto alla domanda
sui residui: se è necessario per certe vallate laterali fare dei
forti investimenti, che non si sono potuti fare perché c'erano le
vacche magre, perché non si è riusciti a spendere questi soldi?
PRESIDENTE
: Ha chiesto di parlare l'Assessore ai Lavori
Pubblici Borbey; ne ha facoltà.
BORBEY - (DC):
Tutti gli Assessorati si sono trovati in
difficoltà, in modo particolare quello ai Lavori Pubblici, che è un
Assessorato di spesa; infatti abbiamo operato poco in questo ultimo
anno.
Vi dico francamente che abbiamo avuto difficoltà ad effettuare i
pagamenti alle imprese, proprio perché l'Assessorato alle Finanze
si è trovato in difficoltà di liquidità. Il nostro apparato
burocratico quest'anno ha operato ben poco a livello di direzione,
perché non sono molti i 2 miliardi e mezzo a livello di un apparato
come il nostro che ha 50-60 assistenti. Posso garantirvi che tutti
i lavori sono oggi a completamento contabilità, e se ci sono dei
residui a fine marzo, sono dei residui proprio perché ci sono
difficoltà di pagamento. Sono cose che non potevo dichiarare l'anno
scorso perché erano altre questioni, ma quest'anno siamo stati
fermi anche come operatività per mancanza di fondi di bilancio. Vi
posso garantire che a livello di Lavori Pubblici non abbiamo ad
oggi residui passivi per nostra carenza, cosa che invece potevamo
avere negli anni passati.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Ici nous nous trouvons face à une
accusation du parti communiste faite ce matin, là où on nous disait
que sur le territoire il nous manquait un projet. Au contraire, à
notre avis, le projet existe, ici il est très bien concrétisé par
une dépense globale de presque 13 milliards.
Je crois qu'en ce qui concerne les possibilités de dépense de
l'administration régionale, on ne puisse pas aller plus loin dans
une année et que finalement nous démontrerons que, dans un des
secteurs fondamentaux pour la conservation de la vie dans notre
région, ce gouvernement agit et est à même d'entreprendre des
initiatives de valeur. Je veux également déclarer dans cette page
du bilan que, pour ce qui nous concerne, nous nous trouvons face à
des restes à payer plutôt importants.
Je demanderais aux Assesseurs qui sont concernés, de bien
vouloir nous expliquer le motif des restes à payer qui se chiffrent
à 6 milliards environ dans ces différents chapitres.
Mais par-dessus tout, on peut dire au parti communiste qu'ici on
a un projet, on a des idées, on a un travail à accomplir dans
l'intérêt des populations de haute montagne, qui sont concernées
par ce projet.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Avevo chiesto la parola prima ancora di
conoscere l'intervento del Consigliere Tamone, perché voglio
riallacciarmi alle cose dette in fase di discussione generale. Ho
chiesto se la regione ha predisposto una mappa idrogeologica
regionale e siamo in presenza di un piano regionale per interventi
relativi alla difesa da alluvioni, frane e valanghe. Aspetto la
risposta, perché con ogni probabilità il Consigliere Tamone ha
discusso di questo piano.
Noi il piano non lo conosciamo, sappiamo che in bilancio ci sono
3 miliardi sul capitolo 28250 e 6 miliardi sul 28510, vorremmo
sapere dove si interviene, cosa si fa.
Se si sottolinea la necessità del piano, per riprendere una
considerazione che faceva stamani il Consigliere Bordon, è perché
il piano è l'indicazione delle risorse e l'individuazione delle
proprietà. E' questo di competenza solo della Giunta? Credo che sia
competenza anche del Consiglio, ed è in questo senso che chiediamo
la mappa e il piano, per dare al Consiglio elementi di conoscenza
ed anche elementi di giudizio.
Mi sono lasciato passare prima a pagina 71, e chiedo scusa, una
serie di capitoli, tre per la precisione, che riguardano
l'intervento contro le calamità, che non sono più rifinanziati.
Volevo chiederne le ragioni.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
In pratica il
Consigliere Tonino mi ha preceduto sulle cose che volevo
chiedere.
Vorrei fare un minimo di riflessione su un giudizio dato dal
Magistrato del Po, che per sua autorità è competente, per quanto
riguarda i bacini idrici, anche per la Valle d'Aosta. Questo
Magistrato consiglia, ed in alcuni casi impone, di non costruire
delle arginature, perché la costruzione di argini fuori da un
preciso ed accurato studio del sistema idrico e del bacino idrico
può determinare dei danni molto forti a valle dell'arginatura
stessa. Ora, noi ci troviamo di fronte ad un fenomeno che si è
ripetuto più di una volta, di arginature che non hanno, forse
sfortunatamente, impedito dei fenomeni di tipo alluvionale, ma che
sono state immediatamente spazzate via dalle piene considerate dai
tecnici eccezionali, ma a periodicità ventennale, quindi non
eccezionalissime.
Ho avuto modo di partecipare, anche se da ascoltatore perché non
ho assolutamente le nozioni tecniche sufficienti per capire tutte
le implicazioni, ad una conferenza indetta dal PCI dove hanno preso
la parola dei tecnici, che ritengo molto qualificati, i quali hanno
sconsigliato di arginare massicciamente il corso dei fiumi e dei
torrenti. Hanno invece consigliato di apprestare un assetto
territoriale che consentisse alle piene di defluire nei canali di
deiezione, mi pare che si chiamino così.
Ora il problema di fondo non è sicuramente l'essere contrario
agli investimenti, ma quello di sapere se c'è questa mappa
idrogeologica della Valle d'Aosta, se sono state confrontate ed
approfondite le tesi che i vari studiosi hanno stilato in materia,
in modo da evitare di fare investimenti che possano tradursi in un
danno per le popolazioni che si trovano a valle, indipendentemente
poi che siano popolazioni valdostane o piemontesi o di altre
regioni che si trovano più a sud ancora, in quanto lavori di questo
genere possono comportare un'accelerazione dei corsi d'acqua con
conseguenze estremamente gravi per questa gente.
PRESIDENTE
: Ha chiesto di parlare l'Assessore
all'Agricoltura e Foreste; ne ha facoltà.
MARCOZ - (UV):
Inizierei subito con il capitolo 28300
dove a residuo risulta ancora la cifra di 200 milioni. Avevo fatto
la promessa in Consiglio regionale di fornire dei dati più precisi
su tutta la mappa dettagliata degli studi idrogeologici del
territorio, purtroppo i dati non sono ancora arrivati sia per
mancanza di personale che per mancanza di elementi.
Dovremmo raggiungere i dati entro l'anno '82, in quanto ormai
abbiamo studiato con i tecnici su che tipo di decollatore mettere e
quali sono i tecnici, anche locali, con i quali si potranno
attingere gli ultimi elementi. Visto che la mappa delle valanghe è
aggiornata, la carta delle frane è stata aggiornata ultimamente, la
carta della forestazione è stata fatta all'anno '81, e anche quella
del suolo è pronta, su questa base è possibile avere la famosa
carta o cartellino dello stato idrografico di ogni singola asta
torrentizia, cosa che va iniziata e definita senz'altro entro
quest'anno.
Per quanto riguarda la spesa preventivata in 3 miliardi come
orientamento di spesa, sono stato obbligato a continuare
l'indirizzo già dato lo scorso anno. Vogliamo ultimare i lavori
iniziati gli anni precedenti in quanto in molte zone della Valle
d'Aosta abbiamo già iniziato delle opere e si rende necessario
rispettare la prosecuzione di questi lavori.
Verranno quest'anno ultimati i lavori nei torrenti Biel di
Gressoney, Lantel di Pontey, la Magdeleine, Les Laures di
Brissogne, Vallone di Basses a Verrayes, nel torrente Castello di
Quart, Comboé di Pollein, Menouve di Etroubles, Gran San Bernardo
di Saint-Rhémy, Clusella di Sarre, Chamois di Chamois. Sono piccoli
appalti di 50-100 milioni circa, quindi si può far fronte a questo
lavoro.
Per le frane invece stiamo ultimando le opere di risanamento per
la frana dei comuni di Nus, Brissogne, Cogne, Fontainemore,
Valtournenche, Chamois e Etroubles.
Per la difesa attiva delle valanghe sapete che ci sono solo due
squadre, purtroppo, che operano in tal senso; si lavorerà nel
comune di Courmayeur, La Thuile, Valgrisenche, Cogne, Ollomont,
Gressoney-La-Trinité e Verrayes.
E' in programma la seconda fase che dovrebbe essere svolta nel
triennio e in questa occasione si potrebbe portare in Consiglio un
piano dettagliato delle opere da fare, in modo che nel triennio si
potranno ultimare i lavori che stiamo adesso studiando a tavolino.
Quindi porteremo queste tavole con carte delle aste e torrentizie a
termine, le zone interessate sarebbero il torrente Pacula di
Fontainemore, Giassit di Lillianes, Pian di Bagne di
Pont-Saint-Martin, Bellet e Valbona di Donnaz, Argentiera di Bard,
Terrun di Champorcher, Les Cloches di Arnaz, Grand Valley di
Saint-Vincent, Avalier di Chambave, Clavalité, Fleò e Fagnane a
Fénis, Bagnaire a Rhêmes-Saint-Georges, Chamois di Suisse ed altri,
in modo che l'asta torrentizia, che è quanto riguarda il nostro
Assessorato, sarebbe ricoperta per tutta la Valle d'Aosta.
Rimarrebbe da vedere, per quanto riguarda frane e valanghe, una
parte del Comune di Rhêmes, il Comune di Ayas, Saint-Georges e la
grossa frana che c'è sopra Sarre, a Ville sur Sarre. Questi sono
gli interventi che come Assessorato intendiamo fare, quindi
senz'altro l'anno prossimo con in mano gli elementi di cui dicevo
prima, con l'apporto di tecnici esterni, in quanto come funzionari
regionali purtroppo siamo carenti, potremo discutere con cognizione
di causa di questi provvedimenti.
PRESIDENTE
: Ha chiesto di parlare l'Assessore ai Lavori
Pubblici Borbey; ne ha facoltà.
BORBEY - (DC):
Ritengo di dover dare una risposta al
Consigliere Tonino, il quale ha chiesto perché i capitoli 27050,
27100 e 27150 sono spariti. Una prima risposta semplicistica
potrebbe essere quella di dire che ad un certo punto hanno fatto un
colpo di mano i miei colleghi di Giunta, in modo particolare il
Presidente dicendo: "Li togliamo, non diamo più una lira su questi
capitoli". E in parte è vero perché poi all'Assessorato ai Lavori
Pubblici si è detto: "Questi capitoli di competenza prettamente
della legge regionale del 26 giugno 1964 - vedete il capitolo 27150
- li annulliamo e diamo competenze solo ai capitoli finanziati con
leggi dello Stato - vedi capitolo 28530 - finanziato
precedentemente con un miliardo della legge dello Stato, e l'altro
il 28550, dove anche questo anno lo Stato stanzia per 727
milioni.
Questa è una realtà, ma ho fatto una battuta perché abbiamo
riconosciuto che è inutile far rimanere dei capitoli che sono dei
duplicati e quindi abbiamo annullato il 27050 ed il 27150 perché
possono essere sostituiti dagli altri due.
Invece per il 27100, dove ci sono dei contributi, vale il
discorso di stamani dove si entra in quel calderone del miliardo di
contributi ed ho fatto l'esempio dell'ILSSA-VIOLA.
Quindi l'Assessorato ai Lavori Pubblici opererà con 2 miliardi e
300 milioni al capitolo 28530 e con 727 milioni al capitolo 28550,
che sono fondi statali, e sono 3 miliardi. In effetti sono pochi,
ma noi speriamo in una integrazione, anche perché abbiamo fatto
richiesta al Ministero dei Lavori Pubblici per avere nuovi fondi in
base all'alluvione avvenuta l'anno scorso, in modo particolare in
bassa Valle; quindi se verranno fondi statali (vi ricordate la
richiesta di 8 miliardi che abbiamo fatto e di cui abbiamo anche
parlato in Consiglio regionale), l'Assessorato ai Lavori Pubblici
potrà operare nelle aste principali (Lys, Dora Baltea in
particolare, ecc.), altrimenti spero che con l'assestamento del
bilancio si possano integrare i fondi. In modo particolare con
questi 3 miliardi si dà per certo che opereremo in quelle zone dove
abbiamo avuto dei danni consistenti: nel Lys a Fontainemore, alla
confluenza del torrente Pacula ed a valle del Ponte Romano, dove
già con progetto dell'Ing. Luboz abbiamo un progetto esecutivo di
circa 700 milioni di spesa.
Poi abbiamo il problema della confluenza del Lys con la Dora
Baltea ed è il famoso progetto di modello idraulico che abbiamo
incaricato l'ENEL di fare, dove il costo sarà non indifferente e
dove lo Stato entrerà al 50- 70 %, e noi rispettivamente al
50-30%.
Non concordo pienamente con quanto dice il Consigliere
Carlassare, che il Magistrato del Po ed alcuni tecnici qualificati
abbiano fatto determinate dichiarazioni, perché abbiamo avuto
l'occasione di invitare a vedere le nostre strutture sia l'Ing.
Cerruti sia il direttore Cammarata del Magistrato del Po.
E' vero che a monte bisogna fare prima di tutto uno studio del
bacino e che lo studio Masoli ha fatto questi studi; concordiamo in
pieno con quanto il PCI ha detto in una giornata di studio dedicata
a questi problemi e cioè che occorre uno studio geologico della
zona perché arginare non è sempre il toccasana, anzi può darsi che
in alcune zone l'arginare provochi dei danni a valle.
Quindi, non è che diamo per scontata l'arginatura; diciamo che
in certe zone, con gli studi che l'Agricoltura e Foreste ha
commissionato a Masoli e con le nostre carte tematiche, è indubbia
la necessità di fare delle arginature.
Mi è stato richiesto il perché dell'esistenza di determinati
residui passivi; continuo a dire che sono state portate ad oggi, in
questo bilancio, cifre che secondo me non corrispondono alla realtà
di oggi ed oggi sono - per quanto concerne i Lavori Pubblici -
diminuite del 70 o 80%, perché in questi due o tre mesi abbiamo
fatto dei pagamenti enormi e le Finanze me ne possono dare atto
perché hanno anche loro disponibilità di liquidità in questi ultimi
due, tre mesi, anche purtroppo con la richiesta di anticipazioni da
parte delle banche.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Solo per dire che quanto ha appena
affermato l'Assessore Borbey è vero perché abbiamo saputo proprio
adesso sui due miliardi di residui passivi della pagina precedente,
che di quei due miliardi ne sono stati pagati un miliardo e 154
milioni in questi tre mesi.
Come Assessore alle Finanze dico: meno male che in un certo
periodo ci sono stati anche dei residui passivi per poter andare
avanti.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Per chiarire due
cose: non ho detto che il Magistrato del Po afferma di non fare le
arginature, bensì che le arginature vanno fatte esclusivamente dove
servono, e si stabilisce dove servono dopo aver fatto un attento ed
accurato studio di tutta l'area.
Vorrei fare una richiesta che forse esula dal bilancio ma solo
in riferimento alle ultime cose dette dall'Assessore Borbey su
Pont-Saint-Martin, dove mi pare che la cosa non sia mai stata
chiarita sino in fondo.
Uno degli elementi che - a detta di alcuni tecnici - ha
determinato un flusso d'acqua d'una violenza tale da portare via le
arginature è, oltre a possibili pecche nell'esecuzione delle
stesse, che magari andremo a verificare in altro momento, il fatto
che le paratoie dell'ENEL sono state alzate tutte in una volta.
L'ENEL lo smentisce: ora io chiedo se è possibile da parte degli
Assessori competenti o della Giunta o di chi si vuole, stabilire
una convenzione per avere un controllo preciso sul comportamento
dell'ENEL in queste situazioni, di modo che la Regione, che è anche
proprietaria delle acque, possa intervenire almeno per controllare
cosa avviene.
Questo è importante per impedire che possano verificarsi
fenomeni del genere, con il relativo "scarica barile" che segue, e
con l'impossibilità di fare un accurato studio sul fenomeno, perché
se le paratoie dell'ENEL erano chiuse il fenomeno ha una certa
portata, se invece le paratoie dell'ENEL sono state aperte quando
c'è stata l'alluvione, in fenomeno si presenta in termini del tutto
diversi.
Vorrei sapere dall'Assessore se è possibile agire in questa
direzione.
PRESIDENTE
: Ha chiesto di parlare l'Assessore ai Lavori
Pubblici Borbey; ne ha facoltà.
BORBEY - (DC):
Abbiamo avuto in passato con l'ENEL dei
grossi disguidi e anche delle acerrime diatribe, adesso abbiamo
contatti quasi giornalieri.
E' successo quando l'impresa Ramella costruiva il Pont-Suaz che
l'ENEL abbia aperto le paratoie senza avvisare nessuno. L'impresa
Ramella si è trovata a bagno due volte: l'ENEL non la avvisava,
apriva le paratoie e se gli operai si trovavano lì con alcune
fondazioni gettate, dovevano riprendere il lavoro dopo due o tre
giorni.
Abbiamo cercato di stabilire un rapporto ed attualmente abbiamo
contatti settimanali; vogliamo arrivare a che l'ENEL quando ha
determinati problemi suoi, risolvendo i quali può mettere in
difficoltà alcune strutture che stiamo costruendo, ci avvisi con
alcuni giorni di anticipo. Infatti domenica hanno dovuto aprire le
paratoie - noi stiamo costruendo degli argini sulla Dora Baltea -
ma hanno avvisato 5 giorni prima, così l'impresa ha potuto aprire
un varco nell'alveo e far passare quel quantitativo d'acqua che
l'ENEL aveva preannunciato.
Accetto l'invito quindi, in quanto si tratta di un problema di
cui ci siamo veramente preoccupati, perché le imprese hanno
protestato con noi, chiedendoci di metterci in contatto diretto con
l'ENEL in quanto era nostro preciso compito.
PRESIDENTE
: Sulla pagina 75 ha chiesto di parlare il
Consigliere Mafrica; ne ha facoltà.
MAFRICA - (PCI):
Questo capitolo della Forestazione e
Difesa dei boschi, è un po' difficile da seguire per i motivi che
già hanno sottolineato alcuni Consiglieri. Bisognerebbe - questa è
una osservazione dell'Assessore alle Finanze fare una scelta
rispetto alla suddivisione delle spese per comodità di lettura.
Stamani avevo chiesto qualcosa in relazione agli automezzi. Un
anno si concentra tutto dicendo così: vediamo quanto costa tutto
insieme il personale; l'anno successivo viene finanziato a parte
con nuovi capitoli. Ora, avendo letto con una certa attenzione il
bilancio, credo di aver capito, ma vorrei la conferma, che il
miliardo e 100 milioni che c'erano lo scorso anno al capitolo
28750, si è ridotto quest'anno a 49 milioni, perché è stato
stralciato il personale che è andato al nuovo capitolo 29060.
Se è così, devo dire che comunque sarebbe opportuno arrivare ad
una stabilizzazione dei capitoli del bilancio.
In merito al capitolo invece, vedo che la spesa complessiva è
abbastanza rilevante, sono 5 miliardi e 600 milioni, buona parte
dei quali viene impiegata per il Corpo Forestale (2 miliardi per
stipendi), c'è 1 miliardo e 450 milioni per il personale addetto
alla conservazione dei boschi, ci sono altri 500 milioni per il
personale dei vivai. Vorrei sapere dall'Assessore se è in
previsione qualche tipo di riorganizzazione dell'attività in questo
settore, perché la maggior parte delle spese è effettuata in modo
precario.
Ad esempio, il personale dei vivai, sapendo che ogni anno
esistono determinati vivai, può essere stabilizzato in qualche
modo, invece di procedere con il sistema delle ore, che
probabilmente fa risparmiare all'Amministrazione. Non è possibile
avere un numero diverso, ma stabile, di persone impiegate?
Altrimenti capita ogni anno che le previsioni saltano e bisogna
fare, come lo scorso anno, ricorso alla variazione di bilancio.
Cioè, in sintesi, i capitoli restano un po' nel vago e possono
essere controllati solo a posteriori.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Rispondo ad una domanda del Consigliere
Mafrica sul capitolo 28750, che chiede se una parte delle spese del
personale è stata inserita nel capitolo 29060. Questo è dovuto al
fatto che il finanziamento dello scorso anno di 1 miliardo e 100
milioni in buona parte veniva dalla legge 984, per cui come
Assessorato dovevamo percepire dallo Stato fondi per circa 5
miliardi e 400 milioni. A fine anno abbiamo ricevuto un miliardo e
300 milioni, quindi tutto il discorso viene collegato a quanto lo
Stato ci dirà come suddivisione di fondi.
I 49 milioni messi in bilancio sono solo quelli indispensabili
per interventi fitosanitari nel bosco.
Per quanto riguarda il discorso generale, la settimana scorsa ho
avuto una riunione con i sindacati, dopo la mozione presentata dai
Consiglieri comunisti, per poter discutere quali erano le esigenze
della Valle d'Aosta per quanto riguarda la forestazione e
l'occupazione degli addetti al settore. Con i sindacati abbiamo
elaborato un piano d'intervento e di richieste, in quanto dovremo
comportarci di conseguenza al piano nazionale. Cercheremo di far
pressione, per quanto è di nostra competenza, per ottenere un
contratto nazionale che rispecchi le esigenze delle zone di
montagna. Dopo che questo contratto sarà emanato dal Ministero, per
la successiva applicazione, com'è detto nella mozione porteremo la
questione in Consiglio regionale in modo da adeguarlo alle esigenze
della Valle d'Aosta.
PRESIDENTE
: Ha chiesto di parlare il Consigliere
Carlassare sulla pagina 78; ne ha facoltà.
CARLASSARE - (Dem. Prol. - Nuova Sin.
): Questa pagina,
che possiamo considerare deserta, vista la pochezza dei fondi
stanziati, mi preoccupa.
Non so, alla voce 29300 "Contributi al Parco Nazionale del Gran
Paradiso", se questa quota è fissata per legge, ma questa mi
preoccupa poco. Mi preoccupa molto, invece: "Spese per propaganda
ed interventi per la protezione della natura", dove abbiamo 20
milioni in bilancio per l'81 di residui e 30 milioni per 1'82.
Penso che per un problema di questa importanza, anche se non lo
si può considerare un investimento, sia necessario uno sforzo
finanziario ben maggiore, perché ritengo che avere la capacità di
persuadere gli abitanti della Valle d'Aosta e i turisti che si
trovano a passare per questo territorio, a sentire un maggior
rispetto per la natura, sia una finalità da sostenere con una spesa
adeguata.
Pertanto ritengo che questo capitolo andrebbe decisamente
ampliato e in questo senso andrebbero formulati dei programmi
precisi sia nei confronti della popolazione, soprattutto nelle
scuole, che nei confronti dei turisti, studiando dei mezzi di
intervento efficaci.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Non ripeto le cose dette nell'intervento
di carattere generale che ho fatto ieri sulla necessità di una
politica dei parchi regionali, che si differenzi da quelle proposte
di legge sull'istituzione di due parchi che la Giunta ha presentato
ultimamente.
Dico in due parole che quella è per noi ancora una concezione
restrittiva, che tende ad imbalsamare la realtà così com'è, mentre
si sta facendo strada in tutte le regioni, e noi la sosteniamo, una
concezione del parco come momento di promozione dello sviluppo in
zone che oggi sono emarginate, zone secondarie, soprattutto di
media montagna, zone che non sono interessate da flussi turistici
pur avendo dei valori ambientali notevoli.
Siccome sulle proposte della Giunta si è aperta una discussione,
ed ho partecipato a riunioni dei Consigli comunali e ad assemblee
pubbliche nella zona del Mont Avic, posso affermare che la
richiesta degli abitanti di queste zone è quella di un parco inteso
come momento di promozione e turismo alternativo; per raggiungere
questo obiettivo è necessario canalizzare nel parco finanziamenti
per infrastrutture e attrezzature ricettive. Per cui questa è una
scelta che dovrebbe essere fatta se ci stanno a cuore queste zone,
che chiamo impropriamente secondarie. Chiedo perciò per quali
ragioni una politica di questo tipo non è stata iniziata dalla
Giunta regionale.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Per una parte risponderò io, per l'altra
risponderà il Presidente della Giunta.
Del contributo al Parco Nazionale per legge non se ne può fare a
meno. In quanto al discorso generale fatto dal Consigliere Tonino,
condivido, e parlo a titolo personale, le sue affermazioni.
Ho avuto occasione di visitare parchi al di fuori del territorio
italiano e secondo la concezione moderna il parco non è solo un
punto d'obbligo, ma un punto di ritrovo tra la popolazione del
parco e quella al di fuori dei suoi confini.
Per quanto riguarda il tentativo che come Assessorato
all'Agricoltura e Foreste stiamo portando avanti, (il Consigliere
Tonino dovrebbe esserne a conoscenza), abbiamo individuato alcune
zone in Valle d'Aosta dove vi sono parchi che non hanno niente a
che fare con il Parco Naturale, ma che potrebbero essere un
avviamento per far capire alla gente che cos'è un parco attrezzato.
Attualmente abbiamo la richiesta di otto comuni che hanno
individuato delle zone dove possono essere fatti questi primi
tentativi. La cifra messa in un capitolo precedente è sufficiente
per iniziare questo discorso.
Condivido pienamente quanto dice il Consigliere Carlassare, ma
quei 30 milioni, visto che in questo campo ci siamo messi d'accordo
finalmente con il turismo per evitare certi doppioni di tabelle o
manifesti, sono quindi sufficienti in questo momento per la
propaganda attiva che facciamo, sia nei confronti della scuola che
del turista che viene in Valle d'Aosta, in quanto la fauna viene
segnalata, la flora spontanea tipica viene evidenziata. Se ci
fossero altre buone proposte per ulteriori iniziative in questo
campo, che il Consigliere Carlassare me lo faccia sapere, e noi
volentieri faremo qualcosa in questa direzione.
PRESIDENTE:
Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin.
): Vorrei
suggerire, per esempio, di programmare una serie di conferenze. Le
state già facendo con iniziative che non ha evidenziato, Assessore
Marcoz? Comunque ritengo che uno sforzo maggiore in questo senso,
vista anche la dimensione del bilancio, forse varrebbe la pena di
farlo.
PRESIDENTE:
Ha chiesto di parlare il Presidente della
Giunta; ne ha facoltà.
ANDRIONE - (UV):
Se è possibile rischiare di parlare,
riferendomi a quello che il Consigliere Tonino aveva detto nella
discussione generale, e forse la domanda che ha ripetuto, cioè:
come mai le leggi della Giunta, che sono state depositate alla
Commissione competente, comprendono una serie di vincoli, e non
comprendono invece l'altra parte, quella importante di parco,
sfruttamento, ecc.?
Per fare queste leggi ci siamo appoggiati ad un certo numero di
esperti, abbiamo anche preso dei contatti con la Regione Piemonte,
e sarebbe, anche a nostro avviso, un grave errore quello di credere
che il parco si limiti alla legge istitutiva, errore tipico del
Parco Nazionale del Gran Paradiso, che porta qualcuno a dire: una
volta che ho segnato i confini, ritorno a Roma, dopodiché lo
stambecco prospera, la marmotta fischia e l'aquila vola.
Nella legge specifica per il Mont Avic è detto che la parte
promozionale è fatta con lo Statuto del parco anche perché ognuno
di questi parchi dovrebbe avere una vocazione specifica naturale da
studiare sul posto.
Nelle discussioni che ci sono state, avevamo individuato con due
esperti, uno parigino e l'altro piemontese, un museo di glaciologia
sotto la seraccata del Mont Glacier, in fondo, proprio sopra i
laghi del vallone di Champdepraz, in quanto la situazione naturale
è tale che uscendo dal museo uno ha di fronte a sè quella che è
stata la glaciazione del quaternario. Solo una parte è interessata
a questo parco, ma dovrebbe essere interessata tutta perché l'altra
parte è la famosa riserva Turati e noi vorremmo in seguito
accluderla, favorendo una vocazione forestale fitopatologica
specifica, perché è una valle tutta particolare con certe
caratteristiche. Però tutto questo è demandato più allo Statuto del
parco, Statuto che evidentemente sarà poi anche conosciuto e
discusso.
Ritornando al tema: la legge in questione l'avevo studiata,
però, in limiti che non siano quelli, purtroppo, di certe
leggi-quadro dello Stato, è sempre una legge-quadro; è una legge
che stabilisce che esiste un parco e da un certo punto di vista
creare un parco vuol dire attirare un'attenzione eccessiva su un
certo territorio, che quindi bisogna anche difendere. La parte
promozionale, la parte in cui quel territorio viene trasformato in
un libro da leggere per studio, per interesse, per cultura
specifica, quella parte sarà fatta, d'intesa con la regione, dal
Consiglio di amministrazione del parco, questa è un po' l'idea che
sta sotto a quelle due leggi.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Solo una domanda: questo titolo 2.2.l.10
viene chiamato "Caccia e Pesca" e vede solo contributi per la
pesca.
C'era un paio d'anni fa un capitolo che interessava un
contributo per risarcimento danni agli agricoltori. Non esiste più?
Dove questo risarcimento avviene tramite il Comitato Caccia, questi
fondi arrivano direttamente al Comitato Caccia, vengono spesi dal
Comitato?
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Mi risulta che l'anno scorso, a causa di
piccole controversie tra cacciatori e proprietari privati, sono
state prese altre decisioni
al riguardo, quindi non lo abbiamo più messo sul bilancio
regionale.
PRESIDENTE
: Ha chiesto di parlare il Consigliere Péaquin;
ne ha facoltà.
PEAQUIN - (PCI):
Vorrei iniziare a parlare di questo
importante settore dello sviluppo economico, della prima parte in
particolare che riguarda tutte le strutture dell'agricoltura sotto
diverse voci Assistenza Tecnica, Zootecnia. Nel fare questo, non
vorrei essere fuori gioco perché se l'Assessore dovesse fare una
relazione illustrativa politica, potrei prendere la parola dopo o
anche non prenderla.
In caso contrario, vorrei chiedere delle informazioni.
Un breve accenno ha fatto ieri il Presidente della Giunta, in
conclusione della discussione generale, alle difficoltà che questo
settore sta vivendo, al continuo decadimento della nostra
agricoltura, all'amara constatazione che quando sarà finita la
generazione che oggi lavora ancora nei campi e nelle nostre
montagne, ci troveremo di fronte ad un deserto, ad un grande
deserto per la nostra dimensione regionale. Dobbiamo cercare con
ogni mezzo di non arrivare ad una situazione di questo tipo.
Gli interventi previsti, ieri così brevemente accennati dal
Presidente della Giunta, erano quelli di ridare una funzione
calmieratrice all'agraria e si era parlato anche della formazione
professionale. Sono due argomenti importanti, ma non è sufficiente
illustrare solo le necessità della nostra agricoltura, perché qui è
indispensabile avere anche un piano agricolo regionale, avere uno
studio delle possibilità, delle risorse che il nostro territorio ci
può dare. Ci pare che in questo bilancio non ci siano delle grosse
innovazioni, a parte qualche leggera eccezione.
Sarà chiarito dall'Assessore ad esempio un capitolo, il 32050,
che passa da 200 milioni ad un miliardo per le cooperative di
meccanizzazione agricola. Può essere un momento significativo, ma
mi chiedo se prima di investire questi soldi, non è stato fatto un
esame della situazione regionale su come i fondi erogati in questo
settore finora sono stati realmente utilizzati per la cooperazione
meccanica nella nostra regione.
Ci pare di capire che tanti di questi consorzi, sorti sulla
carta, non vadano incontro poi, nella realtà, al tipo di sviluppo
per il quale erano nati. Questi trattori, che sono stati comperati
con il contributo regionale, conta la firma di un certo numero di
persone, diventano poi di proprietà esclusiva di una persona e non
assolvono a nessuna funzione.
Dovremmo andare a verificare come, ad esempio, fondi impegnati
dalla regione in abitazioni rurali hanno svolto la loro funzione,
perché sovente si è verificato che tali fondi sono stati utilizzati
per scopi di edilizia abitativa normale. Sono problemi questi che
vanno affrontati seriamente con l'esame politico della situazione,
al di fuori delle cifre.
Un altro problema che dobbiamo porci è quello
dell'autosufficienza. Tutti i giorni ci accorgiamo che nelle parti
più diverse del mondo avvengono conflitti sempre più pesanti; la
nostra regione con uno studio approfondito potrebbe anche mettersi
in condizione di far fronte ad una situazione - qualora si dovesse
arrivare ad un conflitto mondiale - dove le risorse economiche
vengono drasticamente ridotte.
Per fortuna questa non è la situazione di oggi, ma penso alle
grosse disponibilità che tutta la sponda sinistra orografica della
nostra regione può offrirci con delle coltivazioni di un certo
tipo, con la riconversione di certi tipi di produzione, con
l'installazione di serre, sfruttando la posizione molto soleggiata
di tutta questa parte della regione.
C'è il grosso problema del risanamento del bestiame che ha visto
negli ultimi due anni 1980-1981, un abbattimento di più di 7000
capi; l'abbattimento continua anche in questi primi mesi dell'82 e
mi pare che abbiamo già superato i 4000 capi. Questa è una
situazione che ha creato dei disagi enormi in una regione come la
nostra, di agricoltori.
Come si pensa di affrontarlo? Non è forse giusto pensare ad un
pieno coinvolgimento degli agricoltori attraverso le loro
Associazioni? Questo potrebbe mettere forse in una posizione più
tranquilla anche l'Assessore Chabod che, in qualità di Presidente
della Coltdiretti, sovente mi sembra in difficoltà a dover
difendere da una parte una categoria, dall'altra a dover prendere
una posizione in Giunta.
L'Assessore Chabod prima ha affermato che pensava di proporre la
possibilità di coperture di tetti con delle tegole nere.
L'argomento introdotto è di estrema delicatezza: ci sono voluti
anni di discussione e di sensibilizzazione verso i comuni, gli
agricoltori, i proprietari di case di montagna, per far capire che
ognuno di noi deve riappropriarsi della propria cultura, del
proprio modo di vivere, ed a questo scopo grandi sforzi sono stati
fatti anche da parte dell'Assessorato al Turismo, Urbanistica e
Beni Culturali.
Giova ricordare che anche l'Assessore Chabod ha ricoperto questo
incarico ed ha cercato di far capire ai comuni la necessità di
mantenere quella che era la tipologia valdostana, di
sensibilizzarli a ricoprire le loro case con i tetti in lose e a
costruire balconi di legno. Andare a riproporre, se ho capito bene,
la possibile copertura con tegole nere, mi pare correre il pericolo
di introdurre di nuovo una mentalità che non solo farebbe svanire
il lavoro fatto negli anni passati, ma ci porterebbe ad un
arretramento culturale.
Sarebbe importante che l'Assessore all'Agricoltura ci facesse
pervenire un'illustrazione per grandi linee di quello che si vuole
esprimere con questo bilancio, di quali sono gli obiettivi, se ci
si pone il problema serio del massimo sfruttamento di tutte le
risorse possibili della nostra regione, di un maggior
coinvolgimento della gente che opera in questo settore che, lo
ripetiamo, ha trovato delle enormi difficoltà e che vede sfiduciata
tanta gente.
Insomma, dovrebbe dirci in concreto quale azioni
l'amministrazione regionale intende promuovere - adesso è
l'agriturismo - perché abbiamo visto nei fondi globali una somma di
500 milioni a disposizione dell'agriturismo, ma non sappiamo come
dovranno essere spesi, né quali sono le finalità.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
In Commissione qualche Consigliere ci
aveva fatto osservare che dopo l'abbandono dell'attività politica
da parte del Consigliere Manganoni, il nostro gruppo non aveva
molto seguito l'agricoltura. Ci siamo comunque ripromessi, anche se
daremo fastidio a qualcuno e susciteremo qualche polemica, di
interessarci di questo argomento e di dare la nostra valutazione.
Crediamo di aver fatto già una serie di iniziative utili non solo
per la nostra parte, ma per gli agricoltori. Mi permetto quindi,
pur non essendo esperto in questo campo, di fare delle
considerazioni politiche a cui chiedo di avere delle risposte dalla
Giunta regionale.
Questa serie di capitoli relativa all'agricoltura prevede
interventi e in gran parte contributi per 18 miliardi. Si ha
l'impressione che questa parte del bilancio sia proprio quella in
cui non si è voluto mettere le mani, anche per ovvie preoccupazioni
di carattere politico, e che continua a rimanere la stessa
nonostante tutti concordino in un'analisi negativa di questo
settore economico.
Chiedo quindi all'Assessore all'Agricoltura se c'è intenzione di
procedere in forma nuova, oppure se continueremo come sempre:
massicci interventi che però non danno risultati adeguati dal punto
di vista della produzione e secondo me non risolvono neanche delle
situazioni.
Quando con la legge 50 - l'Assessore mi corregga se sbaglio - si
fanno circa 4000 mandati, si danno contributi che vanno dalle 50
alle 250 mila lire per agricoltore, quale aiuto effettivo viene
dato, se non un sollievo, certo gradito, di carattere economico? Ma
qual è la politica della Giunta regionale per ciò che riguarda
l'agricoltura? Questa è la domanda a cui vorrei avere una risposta
da parte dell'Assessore.
Quest'anno si prevedono per una serie di capitoli che vedremo
poi, uno per uno, degli aumenti consistenti; questi vengono dati
per continuare sulle vecchie strade o per andare su strade nuove?
Anche per questo settore occorre fare delle considerazioni, così
come si è fatto per tanti altri settori.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Sulla pagina 80 ho fatto una domanda alla
quale non mi è stato risposto; vorrei aggiungere, se è possibile,
che ho trovato quel famoso capitolo che quest'anno è scomparso. Si
tratta del capitolo 30350 dello scorso anno, "Spese su contributo
assegnato dallo Stato nelle spese per servizi per la Caccia ed
Indennizzi agli Agricoltori per eventuali danni causati
dall'esercizio della caccia" ed il capitolo d'entrata era il 29000.
Di solito, anche se non c'è nessuna quota vengono sempre riportati;
vorrei chiedere se è il caso di mantenere questi capitoli e di
questo che è scomparso, vorrei saperne il motivo.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Ho già detto prima al Consigliere Cout che
lo scorso anno quei pochi danni che sono stati segnalati sono stati
risolti in seno al Comitato Caccia, pertanto il capitolo non
l'abbiamo più indicato.
Per rispondere molto brevemente a quanto detto dal Consigliere
Péaquin ed anche dal Consigliere Mafrica, nella stesura di questo
bilancio '82 come Assessorato ed anche come Giunta ci eravamo
innanzi tutto preoccupati che gli obiettivi che si dovevano
raggiungere mettessero in condizione soprattutto coloro che vivono
nelle nostre zone di collina e di montagna di avere un reddito
simile, se non più elevato, a quello dei lavoratori sia nelle altre
zone, sia nelle industrie, sia in altre attività. Come diceva
giustamente il Presidente della Giunta ieri, l'investimento in
agricoltura all'inizio, purtroppo, non è redditizio; è un
investimento che ha una visione a lunga data, i cui frutti si
vedono solo dopo anni ed anni di continuo versamento di forze e
soldi. In modo particolare, quindi, il bilancio rispecchia quelle
strutture che attualmente in agricoltura sono strutture
indispensabili.
Si pensi solamente a cosa accadrebbe se per caso non si
continuasse quella politica di contributo - poi si può chiamare
come si vuole - che si dà per gli impianti di irrigazione, sia a
pioggia sia per canali, e per le strade poderali.
Questo è un discorso che avevo già fatto lo scorso anno e che
vorrei riprendere di nuovo in quanto mi ero proposto di fare una
legge per rivedere nel complesso gli appalti per le strade poderali
e per i canali irrigui. Visto che c'è in discussione questo
avvicendamento di finanziamenti agli enti locali, giustamente si
potrebbe avere anche su questi capitoli; difatti non è che siano
molto aumentati rispetto allo scorso anno in previsione che certi
lavori devono essere fatti o dall'ente privato (comune) o da un
consorzio di comuni o addirittura dalle Comunità montane di cui si
parava ieri. Ed io condivido che certe cose siano fatte così.
Quindi, la legge è pronta e prevede certi parametri, certe
percentuali, ma non l'ho ancora portata in Consiglio regionale.
Anche la legge sull'agriturismo, che è già all'esame della Giunta,
purtroppo non è ancora venuta in Consiglio - anche dopo
l'interpellanza del Consigliere Minuzzo - perché, per mancanza di
fondi, le Commissioni non ne hanno presa visione; verrà consegnata
appena dopo l'approvazione del bilancio regionale alle Commissioni,
quindi il Consiglio regionale discuterà sugli obiettivi che come
Assessorato abbiamo proposto.
Dicevo prima che come Assessorato abbiamo cercato di continuare
a dare quei contributi, che non tutti poi sono contributi, in
quanto per una gran parte si tratta di opere che vengono eseguite
dal contadino e che vengono fatte attraverso mutui. Infatti, nelle
prime parti dei capitoli si vede che una gran parte delle somme era
stata spesa per mutui già contratti e che quindi viene maturata e
portata in bilancio regionale, per vent'anni se sono muti di
avviamento fondiario, per quattro anni se sono mutui di conduzione,
per un anno se sono mutui di acquisto di scorte morte e scorte
vive.
C'è da dire che forse non tutti i trattori che la regione Valle
d'Aosta ha comprato sono utilizzati in maniera ottimale, come se si
lavorasse in pianura. Un esempio classico è l'imballatrice di
fieno; sapendo che il tempo di fienagione in Valle d'Aosta è
ridotto, è impossibile che un'imballatrice, che serve benissimo per
centinaia di ettari in pianura, possa fare altrettanto lavoro in
Valle d'Aosta, in quanto gli eventi atmosferici della nostra
regione richiedono che ogni singola azienda, anche piccola,
possieda la sua imballatrice. Quindi c'è una molteplicità di
contributi che sono anche ragionevoli, in quanto questa gente
lavora in un ambiente che, come tutti sappiamo, è difficile, ed è
già cosa lodevole riuscire a far sì che vi resti.
Prima il Consigliere Mafrica criticava la legge 50, questo
contentino che diamo all'agricoltore che lavora la campagna,
innanzi tutto, è un aiuto che viene dato indirettamente per le
spese correnti che deve sopportare e poi perché ci mantiene l'aria
pulita ed il terreno lavorato.
E' importante anche per la salvaguardia del terreno dal punto di
vista idrogeologico, perché le zone di montagna che non sono più
coltivate risultano maggiormente soggette a frane, inondazioni,
ecc. ed anche il turismo indirettamente ne patisce. Allora, sebbene
sia un magro contributo - infatti la legge C.E.E. prevede che possa
essere anche maggiorato, ma purtroppo fino ad oggi non ci è stato
possibile farlo in quanto il bilancio regionale non ce lo
permetteva - continuiamo a darlo, visto che ormai l'unità di conto
si è modificata e anche il Consiglio regionale non è capace di
venire incontro alle richieste di cui tante volte parliamo, nel
campo dell'agricoltura.
Il dibattito che il Consigliere Péaquin auspicava, sta ormai
avvenendo, anche se da poco tempo, in quanto abbiamo impostato
diverse riunioni, ad esempio con la Coltdiretti, in cui verranno
dibattuti questi problemi.
E' sorta una nuova Confcoltivatori e ben venga, affinché fra
queste varie associazioni sia possibile fare il lavoro che tutti ci
auspichiamo. Vogliamo spendere i soldi nel miglior modo possibile,
in quanto sono soldi di tutti quanti e contribuiscono ad aiutare ed
a mantenere la nostra gente in montagna.
PRESIDENTE:
Ha chiesto di parlare il Presidente della
Giunta; ne ha facoltà.
ANDRIONE - (UV):
Rifaccio mie le parole del Consigliere
Mafrica e affronto l'argomento sotto il profilo politico ed in base
a considerazioni generali.
Per quanto possa sembrare paradossale, l'agricoltura è un fatto
culturale, non nel senso di "cultura agricola", ma nel senso di
"testa". Il problema di fondo che deve affrontare la Valle d'Aosta,
esistente da secoli, è lo spezzettamento della proprietà fondiaria.
Con l'obiettivo prioritario che siamo tutti d'accordo di non
favorire, o almeno di non accelerare, e che è lo spopolamento della
montagna, non possiamo non tenere conto del fatto che ci troviamo
di fronte ad una situazione sovente disastrata sotto il profilo
della coltura agricola, perché ci sono case da una parte, prati
dall'altra, trasporti, pendenze, difficoltà, ecc. E' la tipica
posizione dei valdostani per i quali non esiste facoltà di
commutazione nei confronti dei fini diretti, quindi ci sono quelle
divisioni all'infinito che tutti conosciamo. In una situazione di
questo genere fare il discorso, in gran parte valido, della
razionalizzazione delle risorse agricole considerando l'agricoltura
così come deve essere, una delle tante industrie produttive di una
regione, il settore primario impiegato al meglio, in questa
situazione è molto difficile.
Ricordo che quando ero molto più giovane, fra le altre cose che
si dicevano contro l'Alto Adige c'era anche quella del Maso Chiuso,
che però ha permesso all'agricoltura dell'Alto Adige di rimanere
un'agricoltura fiorente; invece l'applicazione del codice
napoleonico in Valle d'Aosta ha impoverito la coltura agricola. Per
recuperare una situazione del genere - e giustamente il Consigliere
Péaquin ha fatto allusione alle serre, al risanamento, a colture
ortofrutticole pregiate -bisogna avere degli agricoltori preparati.
Infatti è inutile che scriviamo 500 milioni in capitolo per la
coltivazione degli asparagi, che nel Vallese rende, quando si sa
benissimo che i Valdostani, in fatto di coltivazione degli asparagi
si fanno delle grosse risate.
Il Consigliere Péaquin alludeva all'importanza della scuola di
agricoltura. Siamo partiti alcuni anni fa, e sono già tanti
purtroppo, da una situazione vinicola disastrata. E' vero che la
coltivazione della vigna è stata favorita da tutta una serie di
fattori, fra cui quello che la vigna permette di avere vacanze il
sabato e la domenica, a Natale e a Pasqua; mentre ad esempio
l'allevamento del bestiame non lo permette. Ed è questo un dato di
fatto sociologico che deve essere tenuto presente. Ma allora, il
fatto di tornare a capire certi problemi presuppone una formazione
professionale, una scuola di agricoltura valida. Occorre smentire -
e credo di poterlo fare perché conosco qualcosa - certe false
affermazioni di oggi, come quella che fare l'agricoltore può essere
redditizio: è vero, è redditizio, ma a costo di sacrifici che non
sono comparabili con altre posizioni. Per cui la professione più
ambita dai giovani valdostani, salvo quella del croupier, è quella
di bidello o di usciere, perché evidentemente lì responsabilità
come quelle della conduzione di un'azienda agricola non ne
esistono.
Qual è il nostro tentativo, la nostra posizione? E' quella di
non rompere nell'immediato con un sistema che esista, salvo
evidentemente prendere delle posizioni durissime in materia del
risanamento del bestiame perché lì non si può transigere. Nelle
altre questioni invece deve esserci un contemperamento, che può
essere variamente misurato dal Consiglio, tra quella che è la
situazione di fatto e quella a cui vogliamo arrivare. Tra l'altro
ha avuto già una piccola influenza sull'agricoltura e ne avrà una
sempre maggiore, il fatto che dappertutto i comuni, formando dei
piani regolatori coerenti, dichiarano che certi terreni non sono
edificabili.
Tra pianificazione territoriale e agricoltura corre il rapporto
che corre fra ogni altro bene economico. Se i terreni sono
sopravvalutati, è chiaro che cesso di fare l'agricoltore per
aspettare qualcuno disposto a fare la grande speculazione; cessando
questa situazione, riprenderà di nuovo il commercio dei terreni
agricoli che oggi praticamente in Valle d'Aosta non esiste.
Uno dei mezzi principali, forse l'unico, per salvare
l'agricoltura di montagna è quello di puntare sulla qualità, in
quanto il prodotto pregiato può spuntare dei prezzi differenziati
perché è migliore. Non possiamo fare un discorso di autarchia - che
è il discorso di chi produce tanto ma a bassa qualità - perché se
ci mettiamo su questa strada e diciamo che la Fontina è uguale ad
altri formaggi concorrenziali, che non so adesso come si chiamano,
abbiamo chiuso, in quanto non riusciremo mai a produrre
quantitativamente a dei prezzi di concorrenza. Dobbiamo per forza
puntare su una qualità diversa, e quindi non saremo mai
autarchici.
Il poco vino che produciamo sta spuntando comunque con dei
prezzi molto validi ed ha già una sua collocazione. Questo credo
sia l'unico avvenire possibile per l'agricoltura, tenendo presente
che i tempi sono tali per cui un'attività economica di questo
genere ritorna estremamente importante, in quanto si sa quello che
si paga in valuta estera solo per importare del bestiame che
potrebbe essere prodotto qui a prezzi interessanti.
Occorre una migliore utilizzazione delle strutture esistenti,
quali cooperative, caseifici, insomma tutto quello che c'è. Ci
troviamo di fronte ad una crisi demografica che colpisce la alta e
media montagna e che in certi casi è irrisolvibile, senza ritorno;
di qui a vent'anni ci saranno dei comuni che saranno chiusi per
mancanza di abitanti. Su questo punto, Consigliere Péaquin, credo
non ci sia molto da scherzare, e quindi occorre passare da uno
sfruttamento intensivo come è stato fatto fino a pochi anni fa, ad
uno sfruttamento o estensivo o di altissima qualità localizzata.
Non vedo altre soluzioni.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sui capitoli che vanno dal 31750 al
32200.
Vorrei avere dall'Assessore una serie di informazioni sui
singoli capitoli di questa pagina, dove sono concentrati alcuni
degli interventi più sostanziosi per le infrastrutture
dell'agricoltura. Ad esempio, ho sentito in Commissione che
esistono richieste molto superiori a quanto viene stanziato su
questi capitoli. E ancora, se possibile, una breve descrizione
delle strutture di una certa importanza finanziate dalla Regione,
come funzionano, qual è la loro situazione, se gli investimenti
regionali stanno dando dei frutti o meno.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Vorrei un'informazione sul problema
dell'elettrificazione rurale: se esiste un piano e quali sono i
fondi a disposizione per questo problema.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV
): Per quanto riguarda il capitolo 31750, la
richiesta è di 2 miliardi e 300 milioni, cioè il miliardo e 900
milioni che è a residuo passivo, viene utilizzato totalmente per la
definizione dei caseifici di Arnad e di Châtillon. La nuova spesa
richiesta di 2 miliardi e 300 milioni verrà utilizzata e verrà
discussa in questo Consiglio l'estrema necessità che ha il comune
di Aosta di decentrare certe sue attività, tipo il Foro Boario e il
Prato della Fiera.
Questo verrà fatto alle porte di Aosta, ed abbiamo previsto la
prima tranche di appalto del progetto - che è stato ripreso dal
vecchio progetto di dieci anni fa, rivisto però con visuale moderna
e che rispetto a questo dovrà essere spostato dietro il Moog,
vicino all'Hôtel Valle d'Aosta - in ca. 800 milioni di lire per un
primo lotto di lavori. Il rimanente dovrebbe essere speso per il
sorgere delle nuove cantine sociali che sono preventivate in Valle
d'Aosta. Sapete che in seguito all'ottimo funzionamento delle Caves
di Donnas, altre cooperative stanno nascendo. Siamo finalmente
riusciti a mettere d'accordo i viticoltori di La Salle con quelli
di Morgex per il famoso vino bianco; è già stato individuato il
terreno per la duplicazione della cantina sociale e adesso stiamo
aspettando il progetto. Penso che entro la fine dell'anno si potrà
già iniziare a fare qualcosa anche per quanto riguarda questi
vini.
Poi c'è la cooperativa di Arvier per il Vin de l'Enfer il cui
vigneto ormai è in piena produzione e quindi necessita di avere una
cooperativa.
Un'altra cooperativa che sta nascendo molto bene è quella di
Chambave: abbiamo previsto una certa cifra per quelle che per prime
porteranno un progetto esecutivo.
Su questo capitolo sono stati previsti anche i depuratori per i
caseifici di Saint-Marcel, di Valtournenche e di Villeneuve.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Avevo dimenticato prima di fare una
domanda che pongo qui anziché aspettare di farla sui fondi
globali.
Per la scuola dell'Agricoltura si prevedono 300 milioni qui, poi
500 nel primo allegato delle spese correnti e 700 nell'allegato
degli investimenti per leggi ricorrenti. Penso di aver capito, ma
vorrei sapere esattamente come queste somme vengono utilizzate.
Per ciò che riguarda le strade poderali, vorrei sapere qual è il
costo al km. Sto facendo, per mio diletto, i grafici della
produzione di strade poderali dal '60 in poi ed ho notato che le
Giunte appena insediate sono sensibili a questo problema, per cui
il numero dei km. aumenta; invece, al termine del mandato, c'è un
decremento nel settore.
E' successo nel '67, nel '75-'76, ed anche con questa Giunta.
Vorrei sapere se il nuovo riparto produrrà nuove strade
poderali.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Non posso rispondere subito per quanto
riguarda la fondazione della scuola d'Agricoltura. In base alla
convenzione fatta e approvata da questo Consiglio regionale, l'art.
3 comma b) prevede una spesa fissa di 700 milioni, in più vi è la
spesa del personale che per l'anno '82 è stata valutata in ca. 800
milioni, di cui 300 già residuo passivo e 500 del fondo globale.
Questa è la spiegazione del perché vi sono tre capitoli per la
scuola di Agricoltura.
Per quanto riguarda le strade poderali, è difficile valutarne il
costo unitario, come ha detto il Presidente. Il linea di massima,
il costo della strada poderale oggi, su un terreno medio, si aggira
sui 40-50 milioni per km. lineare. La richiesta delle strade
poderali, e qui rientra il discorso che facevo sulle leggi che come
Assessorato avevamo approntato, è rimasta ferma in quanto vorrò
vedere cosa comporterà il famoso decentramento ai comuni; i lavori
in corso autorizzati sono per circa 672 milioni, le pratiche
complete che sono arrivate in Assessorato ammontano a 1 miliardo e
600 milioni, le pratiche di cui abbiamo richiesto un completamento
si aggirano sui 3 miliardi e 900 milioni. La documentazione
arrivata solamente a livello di domanda, ed ancora da esaminare, si
aggira sulla cifra di 1 miliardo e 200 milioni. Abbiamo richieste
per sopralluoghi su strade ancora da fare per circa 4 miliardi. Le
domande che sono arrivate ultimamente e che non sono state prese
ancora in considerazione per mancanza di tempo, si aggirano sugli 8
miliardi e 600 milioni. Vi sono in totale richieste di strade
poderali per circa 20 miliardi.
Anche per l'irrigazione abbiamo fatto al solito la distinzione
fra le richieste di canali già iniziati, quindi in via di
ultimazione, fra lavori autorizzati e pratiche nuove arrivate in
Assessorato; tra sopralluoghi da effettuarsi e pratiche ancora da
esaminare in totale ci sono 24 miliardi di richieste.
Informo infine il Consigliere Tamone che come elettrificazione
rurale siamo a buon punto; fino ad oggi la regione ha sempre avuto
fondi sufficienti per quanto riguarda l'attività e l'impianto
dell'elettrificazione rurale. C'è però da rilevare che l'ENEL non
svolge più un certo tipo di lavoro perché gli appalti li fa
direttamente l'ENEL, così i progetti e quindi anche i lavori.
La regione si limita solo a dare il contributo all'ENEL e non fa
più di 300 milioni all'anno di lavoro.
Abbiamo chiesto se era possibile potenziare questa massa di
lavoro in quanto come regione avevamo i fondi disponibili e ci
urgeva di ultimare questi lotti che avevamo già programmato. Il 6
avremo di nuovo una riunione con il distretto dell'ENEL di Aosta
per vedere se sarà possibile portare avanti questo discorso.
Attualmente in programma ci sono i seguenti lavori (in fase di
ultimazione):
- due lotti a Perloz
- i lavori di La Thuile, il cui progetto è già esecutivo
- un lavoro nella frazione di Arvier
- la grossa tranche di Arnad
- la tranche di Brissogne.
Sempre su questo capitolo abbiamo un allegato per fondi rurali
ed acquedotti, di 200 milioni che sono sufficienti in base alle
richieste; per quanto riguarda gli alpeggi, la somma messa in
bilancio più o meno è sufficiente a ricoprire le richieste fatte
ogni anno dai nostri contadini, in quanto già alcuni hanno
richiesto, oltre ad un contributo a fondo perso, un mutuo,
ritenendo questa forma più valida di quella del contributo.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Vorrei fare una breve considerazione con
il Consigliere Mafrica sulle strade poderali, che sono di natura
estremamente differente e difficile da valutare.
E' strada poderale quella che va dal Mont Blanc a Champorcher,
che è diventata poi una strada turistica; è strada poderale la
strada di Perloz sopra Marine o quella dell'Envers di
Montjovet.
La nostra preoccupazione, che credo sia condivisa da tutto il
Consiglio, non è quella di dire no alle strade poderali, ma è
quella di avere dei consorzi responsabili della loro manutenzione,
anche se pagano solo il 5% delle spese; non è ammissibile infatti
che si telefoni all'Assessorato dell'Agricoltura per il solo motivo
che tre pietre sono cadute in mezzo ad una strada poderale e non
c'è nessuno che le toglie. Il vero problema delle strade poderali
non è quello della costruzione, ma dell'uso e della
manutenzione.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Prendo atto di quanto ha detto il
Presidente ed anche se la legislazione vigente non dice proprio
quello che dice lui, ma prevede che per le strade poderali si dia
solo il 60% o il 70% - non stiamo lì a sindacare - io troverei
molto più giusto che si seguisse la proposta del Presidente, cioè
si arrivasse addirittura al 100%. Tanto più che si sa come è questo
60-70%, e lei Signor Presidente, ne sarà senz'altro al corrente
meglio di noi; per cui si può arrivare al 100% e fare il resto
dopo, cioè .... fare il resto prima, al limite, perché è evidente
che all'azione dovrebbe poi seguire anche la modifica della
legge.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Avevo dimenticato questo ultimo capitolo
32350, dove c'è un miliardo e 200 milioni. Una parte viene spesa
per gli aumenti di costi del Ru Courthaud ormai in fase di
ultimazione: 5 miliardi di previsione di aumento. Il resto, 700
milioni vanno per l'acquedotto di Allein e 300 milioni per Roisan e
Valpelline.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Sono obbligato ancora a dire una cosa sui
rus, sui quali credo che qualcuno stia facendo uno studio. Non so
chi sono i tecnici che dovrebbero studiare il problema, però per un
certo periodo si è seguita quella politica di canalizzazione dei
rus che definirei "selvaggia" e che crea dei problemi non
indifferenti all'ambiente, come sorgenti che non esistono più,
boschi che si seccano, ecc.
Qui si pone di nuovo quel problema di cui si parlava prima per
le strade interpoderali, perché anche in questo caso mancano dei
volontari per la manutenzione. Là dove l'ambiente naturale consente
il mantenimento del ru in certe condizioni, si ha l'abitudine di
intubare con tutte le conseguenze che ne derivano. Non sarebbe
allora il caso di studiare di nuovo tutta la questione per
ristrutturare i rus in modo diverso, intubandoli solo dove è
indispensabile e dove non si può diversamente? Ma là dove
l'ambiente naturale consente altre soluzioni, a nostro avviso
sarebbe meglio che queste fossero mantenute. Non dico di trovare
magari la soluzione più economica e quella che è più veloce a
realizzarsi, ma propongo di lasciare queste cose in quanto svolgono
un servizio ben più ampio che non quello di trasportare l'acqua da
un punto all'altro.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Nel capitolo
33860 "Spese per partecipazioni a mostre, convegni e rassegne del
bestiame, esposizioni e fiere agricole per attività zootecniche",
ossia fiere, premi vari delle fiere, ecc. ci sono nel 1981 70
milioni e i soliti 20 milioni di residui, nel 1982 le cifre sono
state moltiplicate per 5 volte e mezzo. A parte il fatto che
probabilmente ci sarà la campagna elettorale, per cui bisognerà
girare un po' di più, vorrei chiedere all'Assessore Marcoz di
spiegarmi un po' meglio questo aumento decisamente enorme e di
giustificarlo.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Vorrei tornare un po' indietro perché il
Consigliere Minuzzo è andato abbastanza in fretta; vorrei solo
avere delle informazioni, senza voler fare alcuna polemica, sul
capitolo 32750 di pag. 92 "Contributi per l'attività interessante
l'agricoltura e per l'incremento dei prodotti tipici". C'erano 890
milioni, non è che il capitolo sia stato molto incrementato perché
è stato portato solo a 950 milioni, quindi con il 16% ci stiamo
larghi e ne avanza. Perché c'è un residuo passivo di 333 milioni?
Come mai sono rimasti questi 333 milioni indietro, cosa si vuole
fare in questo settore?
L'altro capitolo è il 33450 di pag. 93 "Spese per le attività
sperimentali e per la preparazione tecnico-professionale degli
agricoltori", queste spese siamo convinti che siano indispensabili,
d'altronde per questo proponiamo la questione della Scuola
dell'Agricoltura trasformata in fondazione; però qui vedo 190
milioni, 94 milioni di residui passivi e poi, l'anno prossimo, 370
milioni. Consentitemi di saperne un po' di più.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Al capitolo 32750 ci sono 147 milioni al
1° gennaio, qui è previsto un aumento di spesa fino a 950 milioni.
Su questo capitolo paghiamo i contributi per la marchiatura della
Fontina e come Giunta abbiamo fatto la proposta, che verrà portata
in Consiglio, sempre secondo l'indirizzo generale, di puntare alla
qualità e non alla quantità, con la quale si porta la Fontina di
prima qualità a lire 2.000, e quella di seconda qualità a lire
1.000 solamente. In più paghiamo interessi passivi alla Cooperativa
Fontina, quindi la cifra è più o meno quella lì.
Per quanto riguarda invece le attività sperimentali, capitolo
33450, abbiamo intenzione come Assessorato di potenziare i corsi
fatti già attualmente alla scuola di Agricoltura, sia il corso
caseario, sia il corso per macellai. Vorremmo fare anche altri
corsi dal momento che il servizio di istruzione tecnica funziona
abbastanza bene, come dimostrazioni per quanto riguarda la coltura,
ad esempio, di piccoli frutti che oggi in Valle d'Aosta sono molto
richiesti. Quella cifra rappresenta più o meno il costo di questi
corsi.
Per quanto riguarda la domanda posta dal Consigliere Carlassare
sul capitolo 33860, su questo capitolo vengono pagate le
manifestazioni agricole che comprendono le rassegne del bestiame,
ed il Consigliere Carlassare saprà che ci sono circa 54 società di
allevamento. Quindi la spesa è preventivata ed in questo Consiglio
c'è un adeguamento al contributo che si dà per queste spese. La
spesa preventivata è di 130 milioni.
Il mercato concorso tori, che si ogni anno al mese di ottobre,
costa circa 60 milioni; la fecondazione artificiale che viene fatta
in Valle d'Aosta e che viene pagata su questo capitolo, costa circa
70 milioni, l'acquisto di tori selezionati per inviarli allo
zooprofilattico a Torino costa circa 40 milioni, il pagamento delle
manze e dei vitelli fatti con la fecondazione artificiale costa
circa 20 milioni, gli incaricati alla bollatura dei vitelli costano
circa 20 milioni, la fiera di Parigi, che tutto il Consiglio ha
voluto che si facesse questo anno, costa 60 milioni; il totale di
queste cifre dà 450 milioni.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Al capitolo 33850 vedo che è indicata una
legge dello Stato; allora lo Stato è proprio cattivo! perché mentre
l'anno scorso ci dava un miliardo e 260 milioni, quest'anno ci dà
solo 260 milioni. Come mai?
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
L'anno scorso in base al 984 del riparto
fatto fra tutte le regioni, alla Valle d'Aosta spettavano circa 5
miliardi e 400 milioni. Abbiamo ricevuto un miliardo e 300
milioni.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Vorrei sapere se
queste iniziative vengono pagate solo quest'anno con questo
capitolo, cioè se vengono immesse ex novo in questo capitolo.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sempre sui capitoli relativi al
risanamento del bestiame per verificare se i conti sono giusti. Ci
sono 420 milioni al capitolo 33700, 260 milioni al capitolo 33850 e
poi ancora 3 miliardi e 400 milioni nell'allegato 8: sono tutte qui
le spese? C'è qualche previsione per quest'anno?
PRESIDENTE
: Ha chiesto di parlare lo Assessore
all'Agricoltura e Foreste Marcoz; ne ha facoltà.
MARCOZ - (UV):
I 420 milioni del capitolo 33700 sono
della bonifica sanitaria, per legge quindi; i 260 milioni si
riferiscono sempre alla famosa 984. Su questi capitoli dovremmo
ricevere altri fondi, in quanto una parte di soldi arriva ancora
all'Assessorato dell'Agricoltura, mentre l'altra parte viene
assegnata direttamente alla Sanità. Direi di fare una distribuzione
unica in modo che un solo Assessorato si interessi di questi
dati.
Per adesso sono 420 più 260 che vengono ancora sui fondi
dell'agricoltura, mentre sui fondi globali abbiamo previsto una
spesa per 3 miliardi e 600 milioni sulla base dei dati forniti dai
veterinari - che adesso non ho sottomano - dei capi bovini
macellati per singola condotta. All'allevatore viene pagato il
danno subito dall'abbattimento di questi capi ed a conti fatti si
arriva a questa cifra.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Mi permetto di fare ancora una domanda,
visto che si è parlato di "assainissement du bétail", per sapere a
che punto siamo con i tempi di pagamento di questi danni agli
agricoltori, perché penso che, salvo casi specifici di mucche
bianco-nere di particolare qualità, il danno sia sufficientemente
remunerato all'agricoltore.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Credo che l'Assessore sia stato
impreciso perché dei 3 miliardi e 400 milioni solo una parte è
destinata all'abbattimento, mentre 1.550 milioni dovrebbero essere
destinati come contributo per capi già abbattuti nel 1981. Quindi,
questa parte non è legata all'abbattimento dell'82. Poi ci sono
anche altri fondi, prelievo grassi, ipofertilità; quindi il
risanamento del bestiame vero e proprio nel senso dell'indennizzo
dei capi abbattuti dovrebbe essere di 680 milioni, più un miliardo
e 300 insomma.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Anche se abbiamo 12 miliardi e 500
milioni in rosso, avendo la competenza possiamo pagare. Quando non
avevamo la competenza, non potevamo neanche andare in rosso e
quindi non potevamo neanche pagare. Da tre mesi a questa parte,
praticamente dal gennaio, vista la legge 3 dicembre 1981 che apre
certe possibilità, oggi abbiamo maturato grosso modo un miliardo e
200 milioni di interessi passivi.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Vorrei sapere come mai, per esempio al
capitolo 34500 ed ai successivi, non si registra niente in
competenza su queste leggi dello Stato.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
I contributi in conto interesse per le
cooperative di produzione lavoro mi risulta che sono bloccati
perché non si fanno le convenzioni con le banche. Volevo sapere se
la notizia è vera, ed in tal caso quali sono le proposte per uscire
da una situazione di questo tipo.
PRESIDENTE
: Ha chiesto di parlare l'Assessore
all'Agricoltura e Foreste Marcoz; ne ha facoltà.
MARCOZ - (UV):
Le banche autorizzate per il credito
agricolo qui in Valle d'Aosta sono il Credito Agrario ed il San
Paolo. Fino a pochi anni fa le banche spingevano gli allevatori a
fare i mutui, in quanto avevano disponibilità di fondi accantonati.
Oggi che le ban che sono in difficoltà di liquidi sono state loro a
non fare le convenzioni con noi. Infatti si può vedere che sono
stati stipulati dei mutui dalla regione con il privato, mentre la
banca ritardava a dare il mutuo per mancanza di liquidi. Dopo che
le banche hanno avuto il finanziamento della Banca d'Italia, si è
rimesso in moto il meccanismo del credito in agricolture e penso
che i mutui andranno avanti.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sulla pagina 103. So bene che per
l'industria si prevedono nei fondi globali i 20 miliardi per la
Finanziaria, di cui dovremo discutere.
Vorrei sapere su questa parte relativa all'industria, che di per
sè mi sembra abbastanza povera di capitoli, per che cosa si
intendono spendere i 2 miliardi e 700 milioni del capitolo 36300;
se per iniziative già in corso o per nuove iniziative.
Poi, vorrei fare una considerazione: comincia ad essere
ricorrente in Consiglio - e, se non sbaglio, è stato l'Assessore
Borbey stamani a dirlo - il discorso secondo il quale i settori su
cui dobbiamo puntare di più sono il turismo e l'agricoltura (cosa
che anche noi condividiamo) perché ormai l'industria sappiamo
com'è; e su questa seconda parte non siamo d'accordo.
Osservando il bilancio regionale anche solo le pagine dedicate
all'agricoltura, notiamo la varietà di interventi, seppur
criticabili nella forma e nei contenuti; invece per l'industria
abbiamo un foglio solo. Da qui si ha l'impressione che la Giunta
sottovaluti le iniziative che possono essere prese in questo campo,
e dico questo perché il Presidente della giunta, ogni volta che si
parla di programmazione, dice: Abbiamo presentato nel '79 una bozza
di piano che è ancora valida, andate a rileggervi quella.
Lì si dice che bisogna mantenere un equilibrio tra i vari
settori produttivi; mi pare che uno di questi settori, l'industria,
nel giro di un anno abbia visto calare la percentuale di occupati
molto più di quanto fosse indicato in quello stesso piano.
Pertanto, oltre a chiedere spiegazioni, rileviamo anche che non
c'è nei confronti dell'industria una articolata serie di iniziative
che ne favorisca il mantenimento e lo sviluppo.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Una domanda molto modesta sul capitolo
36100 dove si parla di medaglie. Le medaglie costavano 10 milioni
lo scorso anno, quest'anno 80 milioni. Cos'è cambiato, il
metallo?
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Rispondo per primo al Consigliere
Mafrica.
Sappiamo bene che l'industria non va troppo bene e l'Assessore
Borbey ha ragione di dire che il turismo, l'agricoltura e i lavori
pubblici sono molto più importanti. Ad ogni modo, il Consigliere
Mafrica sa bene com'è la questione: siccome le banche non davano
più soldi, per qualunque intervento che la regione faceva ci
trovavamo in grosse difficoltà. Ecco perché è venuta fuori la
Finanziaria. Su quei 2 miliardi e 700 milioni che ho visto qui e di
cui il Consigliere Mafrica ha parlato, abbiamo intenzione di
acquistare altri insediamenti e abbiamo tante cose da vedere.
Sulla finanziaria lascerò parlare il Presidente, in quanto è
molto più informato di me sull'argomento.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Volevo dire al Consigliere Mafrica che
concordiamo con lui sull'importanza fondamentale di un sostanziale
equilibrio che deve essere mantenuto fra le diverse attività, anche
perché, mentre gli investimenti in agricoltura producono a lunga
scadenza, l'investimento industriale, malgrado tutti i difetti che
può avere sotto un altro profilo, produce a brevissima
scadenza.
In questo momento l'economia spinge di per sè, quindi senza
bisogno di correttivi, verso una monocoltura turistica in Valle
d'Aosta, e questo ci trova sostanzialmente contrari perché il
nostro compito sarebbe proprio quello di correggere gli eccessi
delle monocolture.
Detto questo, ed accettando il contributo che ci sembra in
questo caso collaborativo datoci dal PCI, direi però che non è
giusto chiudere il discorso finanziaria a questi capitoli, perché
onestamente i 27 miliardi che speriamo di spendere quest'anno per
il metanodotto non è una somma piccola, soprattutto perché la si
mette tutta in una volta.
Per quanto riguarda l'altro grossissimo problema, indirettamente
sollevato dal Consigliere Mafrica, adesso dico la frase molto
brutalmente, poi ci saranno le correzioni: non è detto che oggi,
con un certo tipo di tecnologia, industria voglia dire occupazione,
perché laddove vi erano delle industrie con un alto numero di
addetti, è dove il processo tecnologico è stato più rapido.
Questo significa porre di nuovo il problema della lavorazione in
loco di quei prodotti che invece la Valle d'Aosta faceva
semifiniti. Questo significa un ulteriore industrializzazione, più
specifica e tecnica, quindi maestranze più preparate.
I 2 miliardi e 700 milioni sono, in parte, sia il pagamento di
industrie o di capannoni costruiti, sia la possibilità che vuole
avere la Giunta di acquisire altre aree da destinare a stabilimenti
industriali. L'Assessore Chabod ha fatto un esempio: qui oggi si è
leggermente sovrastimato perché dopo le lunghissime trattative
eravamo quasi arrivati ad un accordo per Champdepraz che poi ci è
stato soffiato all'ultimo momento. Però questo non esclude che
anche in quella zona sia possibile prevedere un certo tipo di
insediamento.
Comunque il discorso è quello di avere una disponibilità per
nuove aree attrezzate, dobbiamo creare necessariamente delle
alternative e delle possibilità di occupazione che abbiano valore,
e per fare questo bisogna poter disporre di strutture stabili, di
infrastrutture tipo collegamenti stradali, ferroviari, metanodotto,
fonti di energia, oltre che di disponibilità finanziaria.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Ritengo che il
ragionamento fatto dal Presidente della Giunta sia teoricamente
condividibile; è chiaro che lo sviluppo corretto di una società,
qualunque sia la sua organizzazione politica, deve tendere
all'omogeneità. Tuttavia mi pare di cogliere - e vorrei
sottolinearlo proprio in questo capitolo - l'enorme carenza che c'è
in Valle d'Aosta per quanto riguarda le scelte programmatiche, che
acquista ancora più importanza quando si va a toccare un settore
così contraddittorio come quello industriale.
Quando si parla di industria in piena crisi, si dice solo una
parte di verità, in quanto ci sono industrie in piena crisi, ma ci
sono anche delle industrie in piena espansione, e con questo non mi
riferisco solo alle industrie delle armi che in Italia sono
ultrafloride e fra le più importanti a livello mondiale. Questo è
noto da almeno dieci ani, da quando è stato rivelato dal giornale
"Ma chi?" che tutta una serie di industrie italiane era coinvolta
nel commercio delle armi. Da allora è risaputo, se non a livello di
grandi masse, almeno a livello di élites politicizzate (passatemi
il termine), che l'industria italiana delle armi è sofisticatissima
ed ha una precisa funzione di modificare grossi stocks di armi
costruite su dei tipi standards per esempio negli Stati Uniti o in
Germania, per renderle poi estremamente maneggevoli ed adatte al
tipo di guerra nella quale queste armi devono essere usate.
Si è scoperto, ad esempio, che per combattere un certo tipo di
guerriglia in zone boscose, i jet che viaggiano a 3.000 km l'ora
non servono a niente; ci vogliono gli apparecchietti fatti dalle
nostre brave dittarelle italiane che con le debite modifiche
riescono a bombardare il tipo che cammina lì sotto con il
cappelletto in testa ed il fuciletto nascosto. Con questo chiudo
l'argomento.
Tornando al nostro discorso, va sottolineato proprio in questo
capitolo come sia necessario fare delle scelte programmatiche
precise, perché fare degli investimenti nell'industria - come
l'acquisizione delle aree da adibire a sviluppo industriale - può
significare gettare i soldi dalla finestra, se si sbaglia il tipo
di investimento. Sarebbe assolutamente impensabile ad esempio
pensare di impiantare adesso un'altra industria siderurgica in
Valle d'Aosta. C'è da fare inoltre una serie di scelte per quanto
riguarda alcuni tipi di industrie che sono correlate alla realtà
socio-economica valdostana, per cui si potrebbero affrontare certe
lavorazioni che trovano poi immediato impiego anche in sede locale,
non solo, ma in situazioni analoghe - butto lì la frase perché non
ho fatto studi approfonditi: gli impianti funi-viari - va fatta
anche una scelta precisa per il tipo di contatti da prendere e
delle infrastrutture da creare per facilitare l'insediamento di
industrie che abbiano una naturale collocazione nel nostro
territorio tenendo conto della nostra posizione geografica
PRESIDENTE
: Ha chiesto di parlare il Consigliere Lanivi;
ne ha facoltà.
LANIVI - (DP):
Vorrei fare solo due considerazioni, ad
integrazione di quanto ha detto il Consigliere Carlassare nel suo
intervento.
La tradizione industriale della Valle d'Aosta, più a livello
artigianale che non industriale vero e proprio, risale ad un
passato lontano, e mi riferisco a secoli or sono, quando già
esisteva una dimensione industriale nella nostra regione.
La seconda considerazione è che le presenza della grossa
industria, che non ha interessato in particolare la Valle d'Aosta
ma gran parte -: e l'arco alpino, non è una presenza scelta, me
subita, dal momento che la grande industria pesante della pianura
si è venuta a collocare sulla montagna perché ha trovato qui
materie prime, e ancor più fonti d'energia: mi riferisco
all'Energia elettrica, all'utilizzazione dei salti d'acqua sulle
montagne. Questa presenza è stata fondamentale per le conseguenze
che ha avuto sulle popolazioni di montagna, e vorrei consigliare a
questo proposito la lettura di due bellissimi volumetti di Nuto
Revelli "Il mondo dei vinti", dove l'autore ha sottolineato il
dilemma che si è posto alle popolazioni di montagna in seguito
all'insediamento della grossa industria: o subire questa presenza o
morire.
In realtà le uniche regioni alpine che sono sopravvissute e si
sono successivamente sviluppate sono state quelle che hanno avuto
questa presenza dell'industria pesante, chimica o siderurgica.
Il Presidente della Giunta ha sottolineato un aspetto positivo:
è fondamentale per la Valle d'Aosta non solo per il suo equilibrio
economico interno, ma anche per il mantenimento di un suo potere
decisionale, una certa presenza nel settore industriale. Qual è
allora il vero ruolo dell'industria? E quello di volano
occupazionale.
Da alcuni anni la progressiva crisi in Valle d'Aosta della
vecchia struttura industriale - intendo quella di tipo pesante
sviluppatasi fra le due guerre mondiali - pone oggi
all'Amministrazione regionale il problema di come giungere alla
diversificazione e riqualificazione dell'industria in Valle.
A questo punto vorrei fare alcune considerazioni che avranno
forse il solo valore di aprire dei fronti di riflessione.
Le industrie adatte all'ambiente montano sono pochissime, per
non dire nessuna. Meglio sarebbe dire: stiamo attenti a creare
delle industrie inquinanti, che occupino superficie troppo estesa,
perché ci costringerebbero a grandi opere di sbancamento. Dobbiamo
sfuggire alla tentazione di credere é che, certe industrie siano
adatte alla montagna: se ci mettiamo a fare gli impianti di
risalita installiamo un'industria meccanica neppure tanto
raffinata, se facciamo l'industria dello sci, si tratta pur sempre
di un'industria chimica.
Allora dobbiamo avere il coraggio di suggerire delle ipotesi più
valide, quelle per esempio più legate al paesaggio e all'uomo
presente sulla montagna. A questo proposito vorrei che si pensasse
alle centinaia di giovani che escono con il loro diploma in Valle
d'Aosta e che, come giustamente è stato sottolineato, non avendo
sbocchi appetibili, aspirano a diventare "usciere" (metto fra
virgolette senza deprezzare questa funzione), e pur di trovare un
impiego si rivolgono all'Ente pubblico, che in questo caso esercita
una funzione rassicurante di certezza del posto di lavoro, anche se
non valorizzante le loro capacità.
Per affrontare il problema dell'occupazione oggi in Valle
d'Aosta, si deve tener conto che la regione investe una notevole
quantità di denaro per la istruzione, ed ogni anno dalle nostre
scuole in Valle d'Aosta e dalle Università di Torino, Milano, esce
un consistente numero di diplomati e laureati. Considerando i
possibili sviluppi del settore industriale, le soluzioni al
problema vanno ricercate laddove: 1°) il problema dei trasporti
risulta un fatto secondario; in questa direzione vanno ricercate le
industrie ad alto sviluppo tecnologico; 2°) un'attenzione
particolare dovrebbe essere indirizzata verso l'industria della
ricerca che è un'industria di grande valore e di sicuro avvenire,
in grado anche di valorizzare l'energia umana della nostra
regione.
Per l'ultima considerazione mi ricollego ad altre affermazioni
fatte ieri a livello programmatico dal Presidente sul ruolo
dell'Ente regionale in questa vicenda.
Dobbiamo, su questo tema, essere molto realisti in quanto non è
che la regione, una volta fatti i capannoni e studiate le formule
di leasing e di incentivo, abbia automaticamente ottenuto la
presenza di industrie intatte. L'industria è tenuta in piedi ed è
sostenuta nel suo meccanismo dall'iniziativa privata. Quindi, se è
vero che ci possono essere da una parte gli sforzi della regione, è
altrettanto vero che dall'altra c'è chi può aderire o meno a queste
proposte. A meno che non si ipotizzino altre ipotesi estremamente
pericolose, come ad esempio quella della regione che propone se
stessa come operatore-imprenditore, cosa non augurabile, viste le
esperienze che hanno fornito le industrie pubbliche a livello
nazionale.
Basta guardare i bilanci di queste industrie per spaventarsi
perché le enormi passività accumulate dell'industria di Stato
diventano costi che la collettività deve assorbire.
Altra via è quella di chiedere alle aziende dello Stato di
venire in Valle d'Aosta. E' una via piuttosto pericolosa perché a
questo punto vi è la possibilità, di tipo politico e non
controllabile, che la dilatazione, l'espansione o addirittura la
presenza di queste aziende sia sottoposta non tanto ad un interesse
politico, ma ad un interesse partitico.
Il suggerimento che mi sento di sottoporre a questo Consiglio è
che la regione si ponga con gli strumenti più moderni per catturare
delle iniziative ad alta qualità tecnologica, calibrate
anche sui dimensionamenti (penso ad aziende di tipo medio e
medio-piccolo). Questo tipo di scelta verrebbe a porsi in modo
coerente al bisogno reale dei nostri giovani di avere degli sbocchi
occupazionali ed un avvenire che valorizzi le loro capacità
piuttosto che costituire occasioni di sottoccupazione.
PRESIDENTE
: Ha chiesto di parlare il Consigliere Bordon;
ne ha facoltà.
BORDON - (DC):
E' giusto che non si facciano oggi
interventi troppo telegrafici perché stiamo trattando argomenti che
non riguardano solo le barbatelle di famosa memoria, ma dei
problemi che entrano nel tessuto della Valle. Non sono intervenuto
prima sull'agricoltura per non far perdere del tempo, tanto più che
in molte occasioni qui ci ripetiamo, ma ora vedo che ci sono degli
interventi tutti ugualmente interessanti, per cui ritengo sia
compito di chi rappresenta in questo Consiglio una parte degli
elettori valdostani, di dire la sua.
Ritengo che tutte le idee siano opinabili e tutte rispettabili,
però potrei fare a meno di ribadire questo mio concetto perché
quando si parla di determinati argomenti, una certa diplomazia, una
certa politica, una certa inversione dell'esplicazione, è
necessaria, ma non quando si parla di bilancio, di economia, di
cifre, di risultati, di spesa. Pertanto ripeto quello che ho detto
stamani e cioè che mi batterò accanitamente perché non ci siano più
insediamenti industriali in Valle. Il perché è semplicissimo.
L'intervento del Consigliere Lanivi è uno dei suoi soliti
interventi studiati, ben preparati; mi sono sempre complimentato
con lui per gli studi che ha fatto, per la preparazione che ha. Ha
toccato quello che poteva essere lo sviluppo elettrico di
determinate zone, che ha un'influenza enorme sulla produzione,
sull'industria, quindi su questo settore non mi resta da aggiungere
nient'altro.
Però, è obbligo per noi amministratori regionali imparare che
nessuno è infallibile, ed in tanti anni di amministrazione abbiamo
visto quello che abbiamo fatto, abbiamo sempre portato tutti la
nostra pietra per la costruzione della Valle d'Aosta; però io ho
imparato in questi dieci, quindici anni, che anche quando eravamo
di parere contrario ed abbiamo seguito determinate maggioranze per
insediamenti industriali in Valle d'Aosta, abbiamo sbagliato. Sono
i dati ad indicarcelo e vi invito a riflettere un momentino sugli
insediamenti industriali che abbiamo avuto in Valle.
E' bellissimo dire, Consigliere Lanivi, scegliamo un'industria
che si adatti al luogo; ma quante volte qui dentro abbiamo preso a
modello la Svizzera per creare anche in Valle delle piccole
industrie non inquinanti, come l'orologeria o meccanismi di
precisione? Ma sono tutte attività queste che non si creano
dall'oggi al domani, perché discendono attraverso generazioni. A me
piace pensare, specie in questi momenti quando si parla di cose
finanziarie, che "Primum vivere, deinde philosophari" e latinista
come sono (non come il Presidente della Giunta) lo traduco, cioè
per prima cosa mi compero la cucina economica per farmi la
pastasciutta, poi il quadro di Picasso o di chi altro, me lo
suggerirà poi l'Assessore Pollicini. Ma che oggi si possano qui
prevedere insediamenti di industrie adatte al luogo, me lo auguro e
lo auguro a voi, ma in tanti anni non ci siamo riusciti, anche con
dei suggerimenti l'uno migliore dell'altro.
Ritorniamo a queste famose industrie in Valle d'Aosta. Non
dimentichiamo che nel 1936 si divideva la società nazionale Cogne e
fra i giovani valdostani di allora - perché eravamo giovani anche
noi nel '36 - ce n'erano alcuni che dicevano che la Cogne doveva
essere chiusa, perché costituiva l'arma con la quale il fascismo
voleva italianizzare la Valle d'Aosta. Abbiamo vissuto quei
momenti, abbiamo difeso la Cogne, che doveva funzionare ed andare
avanti, con le miniere di Cogne, con gli acciai speciali, che
avevamo studiato attraverso la scuola, competitivi con gli acciai
svedesi, con 2.000-2.500 operai; cioè il rapporto fra miniera e
base. Qui si è pompato, si è voluto aumentare l'industria, e poi
con il periodo della militarizzazione, dal 1939 e per tutti gli
anni della guerra, siamo arrivati ad avere 8.000 operai alla Cogne.
Tra questi c'era anche gente che non aveva mai visto né la pala né
un badile, ma che erano venuti qui per scansare il militare. Da
allora è nato tutto uno scompenso per quel settore che è
all'industria in Valle d'Aosta.
Ma non basta: qui, sotto la pressione di determinate correnti,
abbiamo voluto, ad esempio, cominciare a comprare il terreno ed a
regalarlo. Poi ci siamo detti tutti, non comperiamo più i terreni
per regalarli alle industrie, ma facciamo i capannoni, almeno
rimarrà qualcosa in mano alle amministrazioni, e così abbiamo
fatto.
Stamani, esagerando, ho parlato di rubinetterie, ma li abbiamo
sotto gli occhi tutti i giorni i risultati di determinate industrie
forzate in Valle. Non li invento mica, ogni tanto abbiamo il
dispiacere, che ci tocca tutti, di vedere in tribuna delle masse di
operai e di operaie che devono per forza essere aiutati.
Quali risultati positivi abbiamo avuto? In bassa Valle, dove li
abbiamo bene aiutati ed abbiamo fatto tutto il possibile, oggi
dobbiamo constatare quante difficoltà ci sono, anche se
riconducibili ad una crisi europea per il petrolio, ma questa è la
realtà.
Sosterrò sempre - conterò per uno finché sto qui - che dobbiamo
fare tutti i sacrifici possibili per aiutare le industrie che
abbiamo già e che abbiamo voluto; finanziaria o non finanziaria,
anche se dovremo sovvenzionare qualche impresa che è qui in Valle e
che ha qualche difficoltà, sperando che migliorando la situazione
nazionale ed internazionale, migliori anche la loro. Un problema
enorme sarà quello della Cogne e ci saranno discussioni di capitali
enormi su industrie nazionali, che erano già qui.
Mi aspetto che determinate industrie della Valle, che stiamo
spingendo adesso, ripeteranno quello che è accaduto sempre fino ad
oggi: 100 operai, devo ripetermi perché non si inventano queste
cose, poi 50 operai. "Assumeremo il resto in futuro, spesa pro
capite 150-200 milioni" diceva il Consigliere Mappelli qui l'altro
giorno parlando di determinate aziende fuori Valle. Qui non siamo
ancora arrivati a quel livello, ma ci arriveremo andando avanti
così. Va bene per un anno, un anno e mezzo, generalmente due anni,
poi cominciano a ricattarci sotto il pericolo di una
disoccupazione: "Signori, non possiamo più andare avanti,
chiudiamo", e di fronte alle 50-60 persone che si devono mandare
via o in cassa integrazione, il Consiglio regionale ha ceduto. 0
perché è giusto che sia così, o perché politicamente non può farne
a meno, o perché c'è la gara fra i partiti per aiutare uno più
dell'altro come è sempre accaduto, ma questa è la realtà. Quindi,
le industrie che ci sono già in Valle devono essere aiutate, ma non
se ne dovranno creare delle nuove.
Adesso arriverà la finanziaria; ora non dico che qui arrivino
tutte le imprese che fuori sono decotte, ma se quando vengono qui,
trovano che si danno dei capannoni ben fatti, che costano miliardi,
a dei prezzi di affitto bassissimi - perché noi siamo contenti di
averli qui - si sistemano da noi e dopo un po' di tempo che ci
sono, se non riescono ad andare avanti, avendo bisogno di capitali
di investimento a basso tasso di interesse, allora loro pagano il
20-22-24% di interesse e la regione viene incontro per l'8-10%.
Quindi, un impresario, che naturalmente non viene qui solo per
bersi l'aria della Valle d'Aosta ma per un profitto, pensa così:
"Io non avrei proprio bisogno di andare ad impiantare un'azienda in
Val d'Aosta, però se lassù riesco ad ottenere dei capitali a
migliori interessi, sarei scemo a non chiederli".
In base a queste considerazioni voi, che parlavate prima
dell'agricoltura, mi sapete dire qual è la manodopera, qual è il
giovane disposto ancora a vivere in alpeggio, con la sveglia alle 4
del mattino, costretto in un ambiente disgraziato, senza un orario
preciso, senza la possibilità di dire ad una mandria di starsene
tranquilla e di non mangiare perché è Natale o Pasqua, sotto tiro
tutto l'anno, senza la possibilità di andare il sabato o la
domenica a divertirsi. Ma il giovane valdostano non è mica più
scemo di un altro! Se gli riesce, va in una fabbrica o in uno
stabilimento dove guadagna probabilmente di più; l'unica molla per
questa vita può essere l'attaccamento ad una tradizione valdostana,
la preferenza per un lavoro in libertà, anziché l'obbligo di
timbrare il cartellino, ma non mi vorrete mica paragonare il
sacrificio di un nostro contadino con quello di chi lavora in uno
stabilimento? E poi ci si stupisce se non troviamo più personale in
alpeggio: ma dovrebbero essere tutti tonti! Almeno diamogli tutto
quello che si può avere come guadagno. Però adesso sto divagando,
come faccio sempre, ma per quello che mi concerne, finché sarà
possibile, nuovi insediamenti li sconsiglierei.
Quindi, arrivati ad un certo momento, uno è perplesso e dice:
diamo tutto quello che si può in agricoltura, perché i giovani che
ancora vogliono continuare ad andarvi, abbiamo almeno questo
vantaggio; poi, il Consigliere Lanivi vi ha detto bene, si
considerano industrie ed impianti funiviari, che io vorrei chiamare
turismo. Mi batterò però affinché tutti i denari che possiamo
stanziare siano destinati in agricoltura, perché i contributi che
diamo, anche se non sempre colpiscono giusto, vanno per il 90% a
quei valdostani da sempre attaccati alla loro terra.
Sono stupito nel sentire che il contributo dato all'agricoltura
non quadra molto bene, quando poi magari sbattiamo via dei miliardi
per altre cose. Quindi, in agricoltura, il massimo di quello che
possiamo dare; segue naturalmente il turismo, il commercio e
l'artigianato, e poi potremmo fare altre considerazioni e le faremo
a tempo e luogo. Ma voglio prendere qui, sotto la mia
responsabilità e a nome personale, posizione perché non si abbiano
nuovi insediamenti salvo casi eccezionali, quali quelli citati dal
Consigliere Lanivi dell'industria adatta al luogo, ed aiutare al
massimo quelli ci sono.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (PCI):
Avevo fatto prima alcune considerazioni
sull'industria; devo dire che questo ultimo intervento del
Consigliere Bordon, che ha il pregio di essere stato molto chiaro,
denota una posizione che definirei conservatrice e del tutto
inaccettabile, almeno per la nostra parte.
Riprendo i dati citati dal Consigliere Lanivi: nel 1970 avevamo
un'industria con il 50% degli occupati, all'inizio dell'81 la
percentuale è calata al 37%, e gli ultimi dati conosciuti parlano
del 32% di occupati. Da queste percentuali dobbiamo rilevare che
non stiamo conservando quello che avevamo, ma stiamo andando alla
rotta più assoluta; quindi l'equilibrio, che riteniamo valido, deve
essere riportato almeno a livelli che abbiano un determinato senso,
perché se l'equilibrio viene ritrovato con un'industria che non ha
un peso specifico e che è di nessuna consistenza, è un equilibrio
non opportuno, anzi pericoloso.
Penso che quanto ha detto il Consigliere Bordon sia condiviso da
molti, però porta in sè una visione anti-industriale che dobbiamo
ritenere di fatto praticata dalla Giunta regionale nei confronti
della grande industria, per cui si rinuncia a fare degli interventi
dicendo che sono problemi più grossi di noi.
Si è pensato di risolvere il problema con la finanziaria. Anche
noi al riguardo abbiamo grosse perplessità e ci auguriamo che la
parte critica che viene da forze della stessa maggioranza permetta
almeno di procedere su quella finanziaria con i piedi di piombo e
con le dovute cautele.
Abbiamo scritto nel nostro programma quadro che preferiremmo una
soluzione diversa dalla finanziaria, in cui la regione
interverrebbe con proprio capitale di rischio, trasformandosi di
fatto in un imprenditore; abbiamo parlato di una società per azioni
a maggioranza pubblica, per la ricerca di mercato, l'assistenza
tecnologica, le imprese, la promozione delle vendite, l'accesso al
credito. E' nostra opinione che dovremmo avere una società per
azioni di servizi all'industria, mentre la parte finanziaria
dovrebbe essere vista nell'ambito dei fondi di rotazione
rivedendone i meccanismi, perché quello che non ha funzionato, a
nostro giudizio, è il controllo, la struttura e non tanto il
principio dei fondi di rotazione
Se la maggioranza, o la Giunta, pensa veramente le cose che dice
il Consigliere Bordon, lo si dica in modo chiaro, di modo che
l'opinione pubblica valdostana lo sappia; quando si fa la assemblea
con le operaie della Fortuna West, non possiamo andare tutti i
capigruppo in passerella ed impegnarci a voler fare questo e
quest'altro, quando poi di fatto la sparizione dell'industria in
Valle d'Aosta viene vista come un fatto positivo.
PRESIDENTE
: Ha chiesto di parlare il Consigliere Bordon;
ne ha facoltà.
BORDON - (DC):
Con molta cortesia il Consigliere Mafrica
mi ha esposto il suo punto di vista, che io rispetto, però quello
che non approvo è che abbia invertito il senso di quello che ho
detto.
Ho affermato di non essere favorevole a nuovi insediamenti, ma
disposto a tutti i sacrifici di questo mondo per mantenere quelli
che ci sono. La Fortuna West se non sbaglio è proprio uno di quelli
che dobbiamo portare avanti, anche se ci costerà molto; anzi ho
ribadito che se la regione non potrà prendere certi provvedimenti
come ente pubblico, lo farà con la finanziaria.
Vorrei contraccambiare il Consigliere Mafrica con una piccola
cattiveria: qualche volta ho l'impressione che si vogliano gli
insediamenti industriali in Valle d'Aosta, sapendo in anticipo che
poi non andranno bene, quasi per pilotare il malcontento che ne
seguirebbe. Consigliere Mafrica, non è vero? E invece sì, perché ad
un certo momento questo malcontento non lo avete mica provocato
voi, lo dico chiaramente, ma bisogna essere molto precisi nelle
affermazioni.
Abbiamo constatato negli anni scorsi quanto è accaduto adesso.
Allora togliamo via quest'ombra che non deve esistere, perché se
esistesse sarebbe gravissima, in quanto saremmo favorevoli a creare
un qualcosa destinato a non durare, solo per far nascere il
malcontento sarebbe il colmo!
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Mi sembra che siamo andati molto fuori
del seminato, ma anche questa - come dice il Consigliere Bordon - è
un'opinione personale.
Il problema è per le pagg. 103-104 in relazione ai fondi
globali, quello che si vuole fare per l'industria. Vorrei
rassicurare il Consigliere Bordon che la Regione Valle d'Aosta
mette a disposizione dei capannoni, ma non darà mai, neanche in
percentuale, quello che è costume dare in Italia all'industria,
specie al di sotto di un certo parallelo. Purtroppo certe abitudini
fanno sì che gli imprenditori abbiano ormai stabilito come un
diritto che la mano pubblica intervenga, come si dice in termine
elegante.
A parte forse qualche estremismo di linguaggio, fra quanto ha
detto il Consigliere Carlassare e quello che ha esposto il
Consigliere Lanivi molto bene, non ci sono poi delle grosse
differenze. E' estremamente contraddittoria - ha definito il
Consigliere Carlassare - la posizione dell'industria in generale
con le possibilità che si hanno di programmazione.
Il Consigliere Lanivi ha detto che interessa soprattutto che
siano delle industrie ad alto valore aggiunto - non ha usato questa
espressione ma il senso è questo.
Sull'identikit che ci è stato suggerito del tipo di industria
compatibile con la nostra regione, dove è fondamentale il valore
aggiunto, e cioè l'industria piccola e pulita, non ci sono da
spendere molte parole; mentre il dibattito politico si deve
svolgere su due punti, di cui uno già richiamato, e cioè che per
fare delle nozze bisogna essere in due. E' perfettamente inutile -
parafraso quanto diceva il Consigliere Lanivi prima - scrivere che
saremmo molto contenti di avere l'I.B.M. o la SEIKO, americana o
giapponese, disponibili a venire in Valle d'Aosta, perché poi fra
lo scrivere quello che sarebbe opportuno per noi e l'attuarlo c'è
di mezzo una grossa differenza.
Il secondo punto che deve essere sottolineato è che se per
grande industria si intende la Cogne, ripetiamo ancora una volta
che siamo perfettamente disponibili a discutere dei livelli
occupazionali ed a vedere quello che si può fare, anche nella
logica - mi sia permesso di dire fra virgolette - "ottocentesca", e
d'altra parte se uno tiene conto della veneranda età che ha il
nostro decano ci sono anche delle logiche in queste cose.
Non voglio anticipare la discussione che faremo al momento della
finanziaria, ma in quell'occasione pregherà il Consigliere Mafrica
di spiegarmi bene di che razza di mostro ha fatto il ritratto
stasera, perché il servizio tecnologico che va perché dovrebbe
andare, dalle lavorazioni siderurgiche a quelle alimentari,
passando attraverso i tessili per venire ai chimici, le ricerche di
mercato e l'Assistenza, ad un certo momento mi è venuto il
batticuore: qui veramente andiamo a fare qualcosa di molto grosso
che rischia di essere anche molto inutile. Opinione personale, come
dice sempre il nostro ottocentesco Consigliere Bordon. La nostra
opinione - condivisa da certe grandi forze politiche in un famoso
discorso nel Parlamento italiano - è che si individuino dei
responsabili industriali a cui dare il supporto, che in questo
momento per ovvi motivi è solo di tipo finanziario, rendendoli così
responsabili.
Quando qualcuno investe 3 o 4 miliardi di lire e riceve un aiuto
per 2 miliardi, ha quel prodotto che ha e paga le tasse alla
sacrosante Regione Valle d'Aosta che finanzia, e non credo che ci
sia a quel punto lì da piangere su certi investimenti, anzi.
Rimanderei questa parte del discorso al momento della discussione
sulla finanziaria, perché siano chiaramente precisate le differenti
posizioni.
Mi interesserebbe fare due piccole chiose brevissime a quello
che ha detto il Consigliere Lanivi: la prima è che la ricerca è
purtroppo cosa veramente costosa e deve essere fatta ai giusti
livelli; anche se non ho conosciuto Emilio Chanoux padre, so che
una delle sue più grosse preoccupazioni era quella della piccolezza
della Valle d'Aosta e ne aveva parlato in una famosa riunione. E'
il numero che non produce certe cose: è perfettamente inutile che
114.639 abitanti si mettano a parlare di ricerca ad un certo
livello o di Università.
La seconda chiosa che mi sembra importante per quel che ha detto
il Consigliere Lanivi, è che, parlando di occupazione, abbiamo dei
vincoli nei confronti dell'occupazione femminile, in quanto è vero
che le donne sono uguali agli uomini, ma la siderurgia pesante e il
lavoro notturno ad esempio non sono ancora distribuibili sul
territorio nella stessa maniera. Di conseguenza, quando si parla di
scelte, occorre tenere presente tali vincoli, perché se da un punto
di vista puramente intellettuale si dovrebbe dire no al settore
tessile perché è in crisi, sulla base di questi vincoli dobbiamo
invece fare quel discorso che è l'unico in grado di dare
un'occupazione, di rispondere cioè ad un dato tipo di domanda.
Tutti questi limiti messi insieme portano poi a certe scelte che
vorremo approfondire in occasione della prossima discussione sulla
finanziaria.
ORE 19.55
PRESIDENZA DEL VICEPRESIDENTE FAVAL
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Forse vale la
pena di spendere qualche parola e qualche minuto ancora per
approfondire questo tema che ritengo sempre più importante nella
situazione di crisi in cui ci troviamo.
Vorrei precisare che il mio pensiero rispetto ai rilievi che mi
ha fatto il Consigliere Lanivi: quando parlo di un'industria che si
adatti alla realtà valdostana, intendo una realtà socioeconomica
con le sue caratteristiche geografiche; non parlo sicuramente di
un'industria che si adatti alle bestie. So benissimo anch'io che la
Valle d'Aosta ha una sua realtà geografica e ne ho fatto
riferimento quando ho detto che si trova decentrata rispetto ad un
contesto industriale italiano; allo stesso tempo però potrebbe
trovarsi centrale rispetto ad un'analisi di tipo geo-economica
diversa.
Un fatto che, forse ingiustamente, per la Valle d'Aosta non è
mai stato pienamente evidenziato è come la nostra regione abbia
avuto sin dagli albori dell'industrializzazione una tradizione di
forte industria. Un minimo di ricerca ci porta a conoscere che la
più importante industria pesante del Regno Sabaudo era collocata
proprio qui, in Valle d'Aosta, ed erano le officine Gervasone.
Chiusa questa parentesi storica, vorrei far rilevare come si debba
tener conto, quando si vanno a creare i presupposti per lo sviluppo
di un certo tipo di industrializzazione, che il discorso di
facilitare solo ed esclusivamente quelle industrie ad altissimo
valore aggiunto, può trasformarsi in una scelta estremamente
pericolosa, che non si traduce poi in sviluppo di occupazione
reale, perché le industrie a tecnologie molto avanzate possono
avere un altissimo valore aggiunto, ma occupare pochissime
persone.
Ritengo che la nostra scelta dovrebbe andare verso un tipo di
industria che, pur non essendo molto avanzata dal punto di vista
tecnologico, abbia però la prerogativa di creare intorno a sè
dell'indotto, tenda per sua natura ad aumentare i livelli
occupazionali, come è il caso ad esempio dell'industria meccanica,
che difficilmente entra in una crisi profondissima fino a
scomparire e per sua natura tende ad occupare nuove persone.
Se facciamo un minimo di esame di come si è andato sviluppando
il tessuto industriale nel nostro paese, vediamo che le zone dove
c'è stato un effettivo processo di industrializzazione - e che
continua ancora senza creare grandissimi squilibri - sono proprio
quelle zone dove si sono sviluppate delle industrie con queste
caratteristiche. All'interno di questa realtà poi giustamente si
devono favorire quelle industrie tecnologicamente più avanzate, che
sono in grado di garantire quel più alto valore aggiunto sia per la
collocazione geografica che per il costo dei trasporti. Ma
l'obiettivo primario che dobbiamo porci con degli investimenti che
facilitino l'industrializzazione in Valle d'Aosta, è soprattutto
quello di garantire un'occupazione dignitosa e proiettata nel
tempo.
Un'ultima riflessione mi porta a precisare meglio una battuta
che avevo messo lì sull'industria legata allo sci. Ritengo che
facilitare un tipo di insediamento di gente o di aziende in un
settore che esiste già in loco a livello artigianale, potrebbe
garantire quella diffusione del tessuto industriale che richiede
anche meno investimenti.
Prendiamo l'esempio del "Gatto delle nevi": è un'industria che
non richiede un'enorme quantità di manodopera, però probabilmente
alcune centinaia di occupati in una realtà come quella valdostana
si potrebbero trovare. Noi abbiamo creato i presupposti per un tipo
di investimento industriale legato alla realtà della Valle d'Aosta,
che non squilibra niente e che tende a svilupparsi con
dell'occupazione indotta, perché si creano delle industrie anche
intorno a questo: lo stesso discorso si può fare per le funivie,
per gli impianti di risalita e via di seguito, tenendo presente che
questo discorso non deve costituire una alternativa, o essere
inserito in un'azione politica che faciliti in qualche modo il
ridimensionamento - che definisco feroce - dei livelli
occupazionali della Cogne, perché corriamo il grosso rischio di
trovarci il prossimo anno con una nazionale Cogne ristrutturata, in
grado di coprire il mercato, ma con un livello occupazionale che si
aggira non più sui 7.000 occupati ma sui 2.000.
A quel punto avremmo creato una situazione di shock, a cui
difficilmente saremmo in grado di rispondere senza dover
necessariamente trasformare tutti gli interventi nel settore
industriale da parte della Regione, in interventi che sovvenzionano
alla meglio qualsiasi proposta ci venga fatta, purché garantisca
dei posti di lavoro.
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Mi ero preparato ben sei pagine
sull'industria, ma ormai è stato detto tutto e a me non resta più
niente. Vi ringrazio.
Rispondo solo al Consigliere Tamone sul cap. 36100. Qui c'è il
piano delle rivendite di giornali, il piano dei distributori di
carburante, che è studio di fattibilità del teleriscaldamento, su
questi 80 milioni, e poi ci sono le consulenze varie. Ci sono solo
5 milioni per gettoni di presenza.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
A pag. 105, cap. 36550, "Contributo
regionale per l'incremento ed il miglioramento dell'attività delle
imprese artigiane", il contributo passa da un miliardo a 500
milioni, ci sono 450 milioni nei residui e mi sembra che 500
milioni vengano messi poi nel fondo di rotazione.
Chiedo se, in base a queste leggi esistenti, ci sono state così
poche domande da far avanzare questi soldi, se invece le pratiche
vanno a rilento, se ci sono delle pratiche ancora da esaudire, e
come si vogliono affrontare i grossi problemi di credito degli
artigiani che hanno visto delle difficoltà con l'Artigiancassa in
questo ultimo periodo. In definitiva, quali sono stati i giudizi
che hanno portato la Giunta a fare questa scelta di dare dei
contributi, invece che in questi capitoli, sui fondi di rotazione
per gli artigiani.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
In parte mi ha anticipato il
Consigliere Cout; vorrei sapere come possono esserci 450 milioni di
residui quando sappiamo benissimo che all'inizio dell'anno non
venivano più erogati i soldi perché, a detta dei funzionari
dell'ufficio, non vi era più disponibilità finanziaria.
Inoltre, visto che 500 milioni vengono impiegati come fondi di
rotazione per gli artigiani, chiederei all'Assessore come
dovrebbero funzionare e come sono stati stornati i 500 milioni
rispetto al bilancio 1981.
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Rispondo subito al Consigliere Cout.
Questi 500 milioni sono in conto capitale, e li abbiamo messi per
quel famoso milione e mezzo che diamo agli artigiani a fondo perso,
perché tutto il resto per l'artigianato va sui fondi globali, come
fondo di rotazione.
Per tutto il resto invece, voi sapete che mandavamo le pratiche
alle banche, le quali tenevano lì un bel po' di tempo e ogni tanto
ne passavano qualcuna perché il tasso di riferimento era troppo
basso. Adesso sembra che abbiano accettato la nostra convenzione di
passare dai 10 ai 20 milioni per gli artigiani, dai 20 ai 30 per i
commercianti, in base alle leggi 41 e 59.
Le banche hanno firmato, però quella convenzione dobbiamo ancora
portarla in Giunta.
Per l'Artigiancassa dobbiamo aspettare che passi la legge
finanziaria dello Stato; alla Regione saranno assegnati 3 miliardi
e mezzo con i quali riusciremo a coprire tutto l'80 e l'81 poi
incominceremo con i fondi di rotazione dell'82. Speriamo solo che
passi presto la legge finanziaria.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Vorrei sapere dall'Assessore in base a
cosa ha calcolato i 500 milioni in conto capitale e i 500 milioni
in conto interesse. Non riesco a capire come possa dire che i 500
milioni sono stati finalizzati esclusivamente per il conto
capitale, quando vediamo chiaramente scritto a pag. 105, cap.
36550: "Contributi regionali per l'incremento ed il miglioramento
dell'attività delle imprese artigiane" - legge regionale 6.6.1977,
n. 41; non parlo delle modifiche perché sono solo modifiche di
carattere finanziario, salvo quella del 9.6.1981 che ha avuto una
sostanziale modificazione nella quantità di intervento regionale,
dico però che questa legge prevede conto capitale e conto
interesse.
PRESIDENTE
: Ha chiesto di parlare l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Vorrei chiarire al Consigliere Minuzzo che
siccome non abbiamo ancora i fondi di rotazione - abbiamo solo la
legge - il bilancio deve essere ancora approvato. Questa legge 41 è
ancora in vigore e dobbiamo andare avanti con questa. E' un po'
quello che capita all'Assessore Borbey per il decentramento. Quando
avremo la legge sui fondi di rotazione, finirà la legge 41.
I 500 milioni non sono finalizzati in questo, perché se dovremo
andare avanti ancora un bel po', nel caso che la legge sui fondi di
rotazione tardi ad essere approvata, questi 500 milioni, sia in
fondi capitale che come mutuo, andranno avanti così. Volevo anche
rispondere, a titolo di informazione, al Consigliere Minuzzo sulla
questione della Confidi, che fino adesso abbiamo girato 3 miliardi
e 800 milioni per gli artigiani, 7 miliardi e 200 milioni per i
commercianti, 12 miliardi per gli industriali: in tutto sono 23
miliardi.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Per quanto riguarda il commercio, vorrei
chiedere all'Assessore che risposte dà a due questioni che avevo
sollevato nell'intervento generale di ieri.
La prima riguarda la realizzazione di un Centro Esposizioni:
siccome ci è stato spiegato che l'inserimento di alcune cifre nei
fondi globali ha anche il valore di un segnale verso la
costituzione di future società - e per la realizzazione di un
Centro di questa natura si era parlato anche di una possibile
società - notiamo che manca il segnale nel bilancio e chiediamo la
ragione per cui non è prevista nessuna possibilità di spesa in quel
senso.
La seconda questione è se la Giunta pensa a delle strutture che
si rivolgano a forme associative per i dettaglianti. Uno degli
elementi di discussione oggi fra i commercianti è proprio quello
della ricerca di forma associative e di strutture che permettano
l'aggregazione dei punti di vendita esistenti.
Un'esperienza di questo tipo sta andando avanti a
Pont-Saint-Martin e penso che possa essere allargata anche ad altre
parti della regione.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Ringrazio il Consigliere Tonino di avermi
ricordato questo; lui sa che abbiamo partecipato questo autunno al
"Comptoir" di Martigny, al quale abbiamo invitato anche i Sindaci
ed i Presidenti di tutte le categorie delle Associazioni. Purtroppo
i sindaci non hanno risposto in gran numero al mio invito e sono
venuti solo in due. Senza dubbio vedrei molto bene un Centro
Esposizione, una Fiera permanente in Valle; però la regione non può
fare da sè in questo, per cui ci vorrà la partecipazione in modo
particolare dei comuni, dei commercianti e delle varie
associazioni.
Ad ogni modo mi impegno ad organizzare, appena il bilancio sarà
approvato, un incontro fra i sindaci, le varie associazioni, i
Consiglieri regionali e tutte le categorie interessate.
Il sindaco di Saint-Christophe ha detto di essere disposto a
partecipare e può mettere a disposizione dei terreni.
Sulla questione dei dettaglianti a Pont-Saint-Martin, come dice
il Consigliere Tonino, si stanno organizzando e spero che questo
lavoro vada avanti. Abbiamo inviato una lettera all'Associazione
Commercianti proprio per invitarli ad organizzarsi in tal senso. Ma
poiché non posso io, in qualità di Assessore, andare là ad
organizzare queste cose, abbiamo informato per iscritto tutte le
associazioni (industriali, commercianti, artigiani) che
l'Assessorato è disposto a collaborare anche per la questione della
riqualificazione degli stessi commercianti.
Aspettiamo delle risposte.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Chiedo all'Assessore al Turismo,
Urbanistica e Beni Culturali Pollicini di evitarmi di ripetere la
richiesta che ho fatto ieri, spero che si sia preso degli
appunti.
Siccome si tratta di impostazioni ed indicazioni che riteniamo
in certo qual modo innovative, abbiamo detto ieri che in questo
senso si perde un'occasione. In tutto questo capitolo del bilancio
dedicato al turismo ci sono dei piccoli aggiustamenti, poco
significativi rispetto all'importanza del settore.
Abbiamo detto, è vero, che non si può puntare solo sullo
sviluppo del turismo, che è necessario consolidare la industria,
riqualificare l'agricoltura; tuttavia un settore così importante,
che sta tirando bene come questo, oggettivamente è stato un po'
penalizzato.
Ho fatto alcuni esempi: l'intervento per le operazioni
pubblicitarie è molto basso, così come è poco comprensibile il calo
da 810 milioni a 330 nel capitolo 37150 che riguarda
l'organizzazione delle manifestazioni promozionali. Si ha
l'impressione che si sia operata una certa sottovalutazione anche
dalla mancanza di novità, di nuove indicazioni, soprattutto nei
confronti di quelle forme nuove di turismo sempre più richieste
nelle città, quali il turismo associato, organizzato, aziendale,
ecc.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Occorre fare due considerazioni: la
prima è che il progetto di spesa per il turismo ha due obiettivi
principali: 1°) la creazione dove non esiste niente; 2°) là dove
c'è qualcosa, il rafforzamento dell'immagine turistica della
regione, valorizzando soprattutto le zone non ancora sviluppate nel
settore turistico. Quindi cerchiamo, proprio nel nostro obiettivo
principale, di far conoscere quella parte di Valle d'Aosta ancora
sconosciuta, quella non ancora compromessa.
E' necessario rafforzare le campagne pubblicitarie, oggi c'è una
concorrenza davvero vivace nel campo del turismo, tant'è che si
inventano stazioni dal niente, proprio perché questo settore è uno
dei pochi non in crisi, ma anzi con prospettive di aumento. E per
ricordare l'esigenza di un intervento sul piano della promozione,
faccio presente che lo scorso anno siamo stati l'unica regione ad
avere avuto, durante l'estate, un miglioramento di presenze del
2.9%. Nel resto dell'Italia, i dati sono stati forniti dal
Ministero del Turismo, c'è stata una riduzione del 10%; ma poiché
per quanto riguarda gli arrivi - cioè guardando anche l'effettiva
presenza turistica - si trattava di persone che hanno ridotto il
tempo di soggiorno, la riduzione della presenza turistica è stato
in complesso del 20%.
Questa regione ha invece registrato un aumento del 2.9%; c'è
stato un calo del turismo straniero ma per contro l'aumento di
quello nazionale, che sta a dimostrare l'efficacia della nostra
attività pubblicitaria.
Esistono in altre regioni degli investimenti decisamente più
massicci dei nostri, ma abbiamo dalla nostra parte il vantaggio di
avere una regione particolarmente attraente, con delle suggestioni
che già da sole rappresentano la migliore pubblicità.
E' indubbio però che pur non cadendo in quella monocoltura del
turismo a cui faceva cenno il Presidente prima, non bisogna
sottovalutare l'importanza di un settore che oggi interessa, nel
periodo di stagione alta internale, 11.000 persone, proprio perché
è un'attività che ha ancora prospettive di sviluppo. Ha superato
momenti di difficoltà, non dimentichiamo che la crisi gravissima
dell'industria, non ancora risolta, ha trovato nel turismo una
fonte di assorbimento almeno parziale, assieme al terziario.
Non dimentichiamo un grosso fenomeno che è quello del
ridimensionamento della Cogne, che continuerà ad andare avanti;
siamo tutti convinti che nell'arco di 6-10 anni gli attuali 4.500
dipendenti saranno ridotti. Facendo un rapporto, quando nel 1946
questa città aveva 24.000 abitanti, la Cogne aveva 7.400
dipendenti; oggi la città ha 39 mila abitanti e l'azienda ne ha
4.900: si tratta di una riduzione da una parte del 40% del
personale, dall'altra dell'aumento del 40% della popolazione della
città, senza tenere conto della "cintura" che è aumentata
notevolmente.
Di fronte a questa situazione, con l'industria in crisi e
l'agricoltura in difficoltà, il turismo rappresenta assieme al
terziario l'unica prospettiva di sviluppo a tempi brevi; quindi
bisogna dedicargli molta attenzione perché è un meccanismo
delicato.
Non possiamo pensare che solo perché da noi ci sono le più belle
montagne d'Europa, automaticamente abbiamo la più grossa
suggestione di richiamo. Occorre tener presente la delicatezza di
questo mercato; non dimentichiamo che per esempio all'ultimo show
dell'offerta turistica a Londra, la Svizzera era presente con
l'offerta delle settimane bianche ridotte dalle 70.000 alle 100.000
lire rispetto all'anno precedente.
Esiste un differenziale tra sterlina e lira italiana; ma, se di
fronte all'odierna difficoltà di contenere i prezzi a causa
dell'inflazione che li fa aumentare, stiamo fermi sulla qualità,
siamo già dei perdenti. Dobbiamo allora aumentare l'offerta se non
attraverso la concorrenzialità sui prezzi, attraverso il
miglioramento della qualità.
La pubblicità è un altro aspetto di estrema importanza perché
dobbiamo farci conoscere; infatti è necessario considerare che
stiamo operando decisamente, e gli effetti si sono visti da quei
dati che ho menzionato prima, così come sono nettamente positivi i
dati di quest'anno, non raffrontati però a quelli dello scorso anno
che è stato particolarmente negativo per mancanza di neve, ma
rapportati con i dati dell'anno precedente, che è stato un buon
anno.
Quest'anno abbiamo superato quelle stesse percentuali, quindi
siamo in una situazione soddisfacente anche se occorre insistere e
restare presenti su tutti i mercati del turismo, in tutte le
pubblicità.
Teniamo presente che la pubblicità è costosissima: durante l'ora
di centro della pubblicità televisiva, le 20.30, il costo al minuto
è di 74 milioni, nelle ore precedenti invece di 48 milioni. Un
terzo della pagina nel Corriere della Sera costa 13 milioni di
pubblicità al passaggio, sulla Stampa 7 milioni, sull'Espresso 8
milioni.
In televisione non siamo presenti direttamente per questi alti
costi, però la nostra presenza in TV avviene lo stesso attraverso
manifestazioni internazionali di carattere sportivo: ad esempio la
Coppa del Mondo di Pila ci ha dato 50 minuti di presenza diretta in
Eurovisione, poi Dribbling la sera del sabato, la Domenica Sportiva
e 300 articoli scritti su quella manifestazione. C'è stato un
notevole ritorno a questo tipo di investimento che, fra l'altro, è
stato anche aiutato da una interessante sponsorizzazione, in quanto
le grosse manifestazioni costano, ma hanno anche un grosso richiamo
di pubblicità.
Il 13 dicembre avremo la Coppa del Mondo di slalom speciale
maschile a Courmayeur che avrà un ritorno pubblicitario decisamente
superiore, prima di tutto perché non c'è mai stata una gara di
slalom speciale maschile in Valle d'Aosta, secondo perché è la
prima gara di slalom speciale dell'annata, terzo perché si fa
all'inizio della stagione. Cerchiamo quindi, con la nostra limitata
disponibilità finanziaria, di fare il massimo di interventi.
Esiste inoltre una serie di interventi che non sono solo quelli
di investimento e sono rappresentati da proposte che abbiamo fatto.
Non è esatto parlare di mancanza di novità verso nuove forme di
turismo, perché quando il comune di Aosta ha fatto la sua colonia a
Cervinia e la regione a Sanremo, non è stata la Liguria a
predisporre una struttura collettiva per gli anziani della Valle
d'Aosta, ma la Valle d'Aosta - o il comune di Aosta. Così come è
avvenuto in qualche città d'Italia, che i comuni hanno realizzato
degli ostelli della gioventù e poi li hanno dati in gestione
all'Associazione Albergatori della città; anche noi abbiamo mandato
una lettera all'Associazione valdostana degli albergatori, per
vedere se erano interessati a gestire una struttura fatta ad
ostello della gioventù. L'Associazione degli albergatori non ha
risposto ed è ovvio che se la regione assume volentieri nuovi
impegni, non può però fare lei stessa l'albergatrice.
Esistono iniziative per quanto riguarda il collegamento Acque
Fredde - Cogne; entro la prima settimana di aprile dovrebbero
essere pronti i capitoli d'appalto: l'appalto delle carrozze,
l'appalto delle opere civili, l'appalto dell'armamento, l'appalto
della parte elettrica. Si tratta quindi di considerare queste
iniziative di grosso richiamo turistico, così come ci rendiamo
conto ad esempio che esiste un problema connesso al collegamento
Aosta-Pila. Però posso dirvi che ci sono state riunioni fatte alla
presenza di tutti gli Enti economici delle città della Valle
d'Aosta, delle associazioni imprenditoriali artigiane, alle quali
la regione si è dichiarata disponibile ad intervenire in questo
tipo di investimento fino al 49%; non c'è stata risposta da parte
di nessuno di questi Enti.
Quindi, le iniziative ci sono, ma non si può far carico di tutto
e sempre alla regione perché occorre che ci sia anche il supporto
dell'iniziativa privata.
Sotto questo aspetto c'è un intervento, che a me pare
interessante, come non c'è dubbio sul problema che riguarda gli
impianti di risalita che ci sia da parte della regione un indirizzo
diretto a quelle zone considerate attualmente "secondarie", perché
c'è un intasamento assurdo e controproducente nelle due grosse
stazioni dove la regione non ha investito una lira - parlo delle
funivie del Cervino - mentre sta spingendo ed è quella che tutto
sommato fa da supporto di partenza per le altre iniziative nella
valli laterali. Non si possono risolvere in un solo colpo tutti i
problemi; ad esempio per il collegamento Acque Fredde - Cogne c'è
ancora da risolvere la questione delle pertinenze, perché il
Ministero dell'Industria considera la galleria ancora pertinenza
della miniera, ma pare ci siano prospettive di risolvere, entro
breve tempo, anche questo ulteriore problema.
Il progetto, che è stato finito nei suoi particolari, prevede
300 giorni di lavoro solare per la realizzazione dell'opera del
collegamento.
Per quanto riguarda il collegamento Aosta-Pila, la regione ha
dimostrato buona volontà negli studi che ha fatto fare per vedere
le diverse ipotesi di collegamento; chiaramente occorre un
finanziamento perché quest'opera viene a costare intorno ai 10
miliardi. Occorre che si facciano carico anche gli altri Enti e non
solo la regione.
Per scendere al particolare dello sdoppiamento del cap. 37150,
se si guarda bene c'è scritto a fianco dell'ultima cifra che è
stato sdoppiato in due con il 37160, tenuto conto poi che la
riduzione è stata fatta anche perché si è rafforzato il primo cap.
37100, delle azioni promozionali, rispetto alle azioni tese al
miglioramento dell'offerta turistica.
PRESIDENTE
: Ha chiesto di parlare il Consigliere Tonino
sulla pag. 109; ne ha facoltà.
TONINO - (PCI):
Per la pag. 109 credo siano
effettivamente irrisori i fondi destinati al potenziamento delle
attrezzature sportive. Sono nei fondi globali due miliardi e mezzo
per gli interventi diretti e 500 milioni per interventi in
contributo.
Dicevo stamani che con 2 miliardi si costruisce una piscina; nel
famoso piano approvato in questo Consiglio, tra le opere
prioritarie, figura una piscina-palestra nel comune di Verrès.
Chiedo se questi 2 miliardi e mezzo vanno lì, altrimenti dove
vanno, cosa si intende fare?
Certo è che è molto poco; questo è uno dei capitoli che merita
in futuro un aumento.
PRESIDENTE
: Chiede la parola l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Prima di tutto non possiamo dimenticare
che questo bilancio entrerà in funzione al mese di maggio e,
quindi, oggettivamente fra progetto e tutto non sarà spendibile una
cifra molto alta, questa va detto.
Lo stesso vale per il problema della piscina-palestra di Verrès,
fra progettazione e tutto non abbiamo la convinzione che sia facile
spendere tutto anche perché non intendiamo fare dei residui
passivi. E' una cifra modesta, però teniamo presente che si fanno i
passi in ordine alle disponibilità finanziarie ed alla redditività
nell'arco di tempo previsto dal bilancio.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sulla pag. 111, sui mezzi di trasporto,
vorrei sapere esattamente i 5 miliardi del cap. 38050 come verranno
destinati.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti Chabod; ne ha
facoltà.
CHABOD - (DC):
Nel capitolo c'è una legge per la
ripartizione che è già passata in Giunta e che porteremo al più
presto in Consiglio; cioè si ripartiscono 4 miliardi e 197
milioni.
PRESIDENTE
: Ha chiesto di parlare il Consigliere Péaquin;
ne ha facoltà.
PEAQUIN - (PCI):
Sulla pag. 121. Aspettavo le risposte
dell'Assessore per le domande che ho fatto stamani in base ai vari
capitoli. Se si preferisce fare le domande capitolo per capitolo io
comincio di nuovo.
PRESIDENTE
: Ha chiesto di parlare l'Assessore alla Sanità
ed Assistenza Sociale Rollandin; ne ha facoltà.
ROLLANDIN - (UV):
Stamani sono state fatte alcune
considerazioni generali sul problema dell'Assistenza Sanitaria, sul
quale - detto per inciso - se volessimo, potremmo parlare per ore,
sia perché altri problemi hanno occupato quel tempo, sia perché
questo settore è preliminare su tutti gli altri.
Sulla questione della spesa, uno dei primi aspetti che è stato
sottolineato e che è stato giustamente agganciato, da parte del
Consigliere Péaquin, al discorso del piano sanitario, ormai è dato
per scontato che a livello di singole regioni non si può più
aspettare il piano sanitario nazionale per stabilire i propri piani
sanitari regionali. anche se per legge, in base agli articoli
54-55, si dovrebbe seguire quella sequenza logica.
Ormai, già diverse regioni si sono indirizzate sulla
predisposizione di questi piani, in altre siamo già in fase di
approvazione, in altre ancora, ormai scattata questa procedura, si
sta lavorando a livello locale per la predisposizione di questo
piano che nel nostro caso si pensa di poter portare in discussione
prima dell'estate, dopo aver naturalmente fatto tutte le riunioni
che devono essere fatte, con le varie organizzazioni e forze socia-
li interessate a questo problema.
Tengo a precisare che quando si parla di piano sanitario
regionale, si parla giustamente di obiettivi. In gran parte delle
leggi che sono state fatte si porta la dizione in anticipazione di
quello che è il piano, perché i vari settori rappresentano già
determinati obiettivi, indicano come si deve procedere, quindi di
fatto sono delle parti di piano. Se andiamo a scomporre i singoli
piani regionali, per ogni settore si individuano determinati
obiettivi e si danno finalità ben precise. Quello che manca in
alcuni di questi, è soprattutto l'individuazione dell'organico,
cosa di non facile acquisizione, in quanto mancando la pianta
organica non si sapeva ancora quale era il passaggio definitivo in
questi vari organismi. A questo piano si sta lavorando e penso di
poterlo portare prima delle vacanze estive.
Per il discorso dell'U.S.L., il 1° agosto ha preso il via il
passaggio definitivo delle funzioni delegate alla U.S.L., ma tenuto
conto delle difficoltà che sono state registrate nell'individuare
con obiettività i compiti per determinati settori, che non sono
ancora ben chiari, nemmeno a livello nazionale, il nuovo
approntamento non è così semplice né automatico, in quanto non è
che dalla somma dei vari settori d'intervento se ne ottiene uno; si
devono ricomporre invece i vari organi-mi per arrivare poi ad una
ridefinizione dei singoli fattori.
E' stato accennato anche all'esigenza, che deve essere sentita
da parte delle regioni, di dare una risposta alle necessità con
servizi adeguati, e penso che il lavoro che si sta portando avanti,
sia a livello di strutture ospedaliere che a livello di servizi sul
territorio, sia proprio in questa linea.
E' chiaro che non tutte le realizzazioni possono rispettare
certi tempi tecnici; dobbiamo tenere conto che siamo una delle
poche regioni che ha potuto predisporre e portare avanti un
determinato piano ospedaliero, perché le altre aspettano ancora i
fondi di investimento, che sono quelli registrati con gli anni e
che si sono rimandati di bilancio in bilancio.
Si faceva cenno stamani al problema del personale: teniamo conto
che con la legge regionale che è stata approvata, il personale è
confluito in un unico ruolo regionale, per cui le contestazioni del
personale, i ricorsi al T.A.R., non avvengono solo in Valle
d'Aosta. Ci sono dei problemi riguardanti inquadramenti, situazioni
anomale preesistenti, che hanno avuto un iter piuttosto difficile
nel quadro di questi accordi integrativi; ci sono state delle
difficoltà che a poco a poco si stanno appianando.
Si è fatto riferimento allo stato di agitazione del personale
ospedaliero; c'è stata anche stamani una riunione proprio per
chiarire alcuni punti che erano legati a determinate normative che
purtroppo stanno accavallandosi a livello nazionale. Se si prende
una delibera in un determinato momento e dopo un mese avviene un
cambiamento normativo a livello nazionale, si è costretti a
prendere in considerazione la nuova normativa.
Questo ha determinato in particolare una delle ultime
agitazioni, in quanto è successo che dopo aver preso la delibera
con una determinata motivazione a gennaio, è uscita a febbraio la
nuova legge - sia la pubblicazione della legge regionale sul
personale sia la normativa dell'art. 12 - per cui abbinando i due
sistemi la vecchia delibera non andava più bene, perché faceva
riferimento a delle graduatorie ormai non più valide. Questo ha
determinato la bocciatura della delibera, quindi una serie di
ulteriori difficoltà.
Nel momento in cui è stata presa la delibera non era possibile
conoscere questa difficoltà - che ripeto oggettiva - perché la
normativa è uscita a fine febbraio, dopo che la delibera è stata
presa. La delibera è stata presa all'esame il 9 marzo e la
pubblicazione della legge è stata il 3 marzo sulla Gazzetta
Ufficiale, quindi, chiaramente, non si poteva non tener conto di
questa difficoltà. E' la stessa cosa se poi analizziamo le singole
voci e se parliamo dei vari servizi che sono entrati a poco a poco
in funzione.
Va detto che la carenza di personale (che è stata anche oggetto
di interpellanze, di chiarimenti, soprattutto a livello di carenze
di personale paramedico) riguarda non tanto i medici generici ma
piuttosto i medici specialisti; e questa carenza ha portato qualche
difficoltà, per esempio nel funzionamento del Pronto Soccorso.
Però, da qui ad enfatizzare subito un problema specifico come è
stato quello dei due medici che hanno stazionato per una settimana
nel Pronto Soccorso, dicendo che si trasforma il Pronto Soccorso in
una giungla di degenza, in una astanteria per medici, ce ne passa,
quando i medici stessi che prestavano il servizio di guardia medica
erano stati avvisati con una settimana di anticipo di spostare i
centralinisti, perché si dovevano imbiancare quei locali.
Per quanto riguarda il Pronto Soccorso, il regolamento va
avanti; sono stati istituiti gli organismi che devono prendere in
considerazione i singoli punti, e questi si sono riuniti
regolarmente, segnalando le possibili integrazioni a livello medico
che possono ricoprire i posti vacanti e che si stanno in questi
giorni svolgendo in concorso proprio per queste coperture.
Il problema della Croce Rossa che è stato qui accennato, sta
diventando sempre più grave quanto più si allontanano da parte
dello Stato i tempi di attuazione veri, nel senso che
l'applicazione dell'art. 70, che doveva avvenire entro la fine
dell'80, è ancora adesso da vedersi, per cui ci siamo trovati a
dover tenere conto delle difficoltà interne obiettive della Croce
Rossa, che è provvista di uno Statuto specifico, è commissariata e
gestita in modo autonomo ed ha un bilancio su cui la regione non
può intervenire in nessun modo. Però la regione sa che ad esempio
per la Croce Rossa rinuncia a 209 milioni per l'82 per gestire un
servizio su cui la regione dovrebbe avere potestà di integrazione e
invece non ce l'ha perché non può chiaramente mettersi a questo
livello.
La stessa cosa vale per il problema autistico; si stanno adesso
espletando tutti i vari procedimenti concorsuali per fare i
concorsi per barellieri ed autisti che potranno determinare
l'organico, di cui alla legge regionale, e coprire i posti
vacanti.
Sui consultori familiari, istituiti da una legge stralcio che
non è legata al finanziamento globale, c'è da dire che le
difficoltà a livello distrettuale si sono avute nel momento in cui
molte di quelle situazioni che si erano verificate in precedenza e
che erano state sopportate, si sono poi presentate come
incompatibilità.
Il personale specialistico che lavora a livello dei singoli
consultori non poteva esercitare per quel numero di ore che era
necessario e nel contempo mancava il numero di specialisti per
svolgere determinate funzioni.
Al problema della medicina sportiva la soluzione si è avuta
finalmente con l'uscita di quel decreto che ha tolto la necessità
di fare degli esami superflui, ed era questo il punto carente,
aldilà delle note polemiche o delle vicende che si sono avute, del
vecchio decreto, il quale parlava di radiografie che erano
necessarie per tutte quelle attività.
In base a questo si era dovuto, purtroppo, far ricorso ad una
serie di esami che avevano portato quegli inconvenienti che ben
conosciamo.
Col nuovo decreto all'Assessorato si è provveduto a non
ratificare una convenzione e si è già potuto attuare, quando c'era
già la legge regionale, la normativa che ci permette di essere
l'unica regione in Italia che potrà fare questo passo. E' già stato
consultato al riguardo il Comitato di cui all'art. 10 della legge
19, proprio per vedere le procedure da seguire per dare attuazione
a questa parte, tenendo conto delle difficoltà che ci sono ancora
come parte pubblica.
L'U.S.L. in questo momento di transizione non ha ancora la
possibilità di utilizzare i medici della struttura pubblica per
fare questo servizio ed inoltre non è ancora in grado di fare tutti
gli esami; quelli esclusi vengono fatti a regime di convenzione,
che è poi una logica accettata da tutti. Teniamo conto che siamo
l'unica regione a non avere determinate strutture convenzionate;
tutte le altre regioni hanno laboratori ed ambulatori
convenzionati. Questa regione è l'unica che non ha questo
incremento enorme di spese e le lotte fatte in questo campo non
sono indifferenti, come tutti ricorderanno.
Stesso discorso vale per il problema della graduatoria: ancora
l'altro giorno c'è stato a Bologna un incontro a cui hanno
partecipato i rappresentanti dell'Assessorato dell'U.S.L., in cui
si è discusso ad esempio del problema dell'associazionismo, sorto a
livello di regione; si è visto che, a parte le poche regioni che
hanno predisposto l'atto associativo, tutte le altre hanno la
grossa difficoltà di dare pratica soluzione a questo problema, non
essendoci negli elenchi questa disponibilità di attuare quanto è
previsto specificatamente dalla convenzione.
Un altro grosso problema, cui faceva cenno il Consigliere
Péaquin stamani, è quello della tossicodipendenza; citava il cap.
39900 dove si porta uno stanziamento ridicolo in rapporto alla
gravità del problema. Il 27 aprile a Roma è di nuovo previsto un
incontro proprio per la riparametrazione della spesa in questo
campo.
Se permane questo atteggiamento rispetto alla tossicodipendenza,
è chiaro che non si potrà mai pretendere che a livello locale si
attui una politica di freno alla tossicodipendenza; sinora siamo
andati avanti a palliativi, a metadone, perché quella era la
soluzione tampone che frenava la crisi di dipendenza e permetteva
comunque di superare una determinata situazione.
Adesso - citava il Consigliere Péaquin - l'incontro che c'è
stato a livello degli Interni-Sanità per il problema della
tossicodipendenza, ha fatto rilevare che tutta questa rete, non va
dimenticato che l'azione contro la tossicodipendenza non è iniziata
in Italia ma in America e in altri paesi dove da trent'anni si sta
lottando con tutti i mezzi per cercare di ridurre l'azione propria
delle droghe sia leggere che pesanti - non ha dato buoni
risultati.
Erano tutti palliativi quelli che di volta in volta abbiamo
riportato da altri paesi e ci siamo imposti, come l'applicazione di
una legge che costituiva, unica cosa positiva, un metodo coatto per
arrivare ad individuare in ultimo il tossicodipendente. Si doveva
poi stabilire il grado di tossicodipendenza, sul quale nessuno si è
mai messo d'accordo, e fermiamoci qui per non toccare temi più
ampi, quale quello ad esempio della fame nel mondo il quale,
insieme alla tossicodipendenza, è un problema a livello
internazionale.
La tossicodipendenza non si risolverà mai con la politica
attuata a livello regionale, per individuare o evitare le
possibilità di spaccio. Il problema si può risolvere solo a livello
internazionale e avevamo cercato di farlo con un cambio di coltura
nel famoso triangolo d'oro dove avviene la produzione delle droghe.
Il tentativo però è stato un fallimento perché le regioni
interessate non hanno accettato, malgrado le possibilità
d'intervento, di cambiare tipo di coltura ed anche ultimamente
c'erano delle feroci guerre in queste zone per il monopolio della
produzione di droga.
Per quanto riguarda il problema accennato stamani dal
Consigliere Péaquin, mi sono anche limitato a non intervenire
precedentemente quando altri hanno accennato alle questioni del
risanamento del bestiame. Se mi fosse permesso, invece di celebrare
l'anniversario di Garibaldi celebrerei l'anniversario di Koch.
Cento anni fa veniva scoperto il bacillo della tubercolosi ed io
farei due giornate per questo grande studioso e non un'ora per
Garibaldi. Questo lo dico a chiare lettere.
In Germania, paese più evoluto, si sono fatte due giornate di
manifestazioni in onore di quegli studi per la tubercolosi. Voglio
ricordare che nel 1982 50 milioni di persone muoiono ancora per
questo morbo e qui si fa della demagogia quando si dice come mai si
devono eliminare gli animali ammalati.
Non mi interessa ora il discorso facile ed elettoralistico per
cui tutti stanno cercando di prendersi il loro pezzettino di carne
umana o bovina che sia, ma qui ci si deve decidere: o si chiede
l'intervento di tutti per risolvere definitivamente il problema,
oppure si abbassa la testa e si dice che abbiamo paura di perdere
voti e che siamo tutti per i poveri agricoltori, perché chi invece
vuol difendere la salute degli uomini non è per gli agricoltori;
questo non l'ho capito. Poi quando c'è la gente ricoverata bisogna
tacere perché sono cose che non devono essere divulgate.
In Valle d'Aosta abbiamo un numero di ammalati di tubercolosi
pari quasi alle medie di certi paesi sottosviluppati. Malgrado
tutto questo, parliamo degli interventi contro la fame nel mondo.
Propongo invece di destinare questi soldi per il risanamento, così
abbiamo risolto il problema.
Il Consigliere Péaquin difende in modo perentorio e giusto la
legge 47 sugli interventi assistenziali. Io penso che ci debba
essere l'impegno di rivedere questa legge che per certi aspetti può
essere superata. La cosa più grave che sta venendo fuori è che di
nuovo si vuole la struttura per anziani, fra i quali non ci sia
però il dimesso dall'Ospedale psichiatrico che va a turbare
l'armonia.
Ho qui un elenco di strutture, di progetti già fatti che entrano
nella risposta a quei 2 miliardi e mezzo che devono essere ancora
regolamentati per legge, di come intervenire a livello di
distretto. Finché si fanno i proclami per dire che non si può
portare l'assistenza ad un certo tipo di malati e non si può
inserire il dimesso dall'Ospedale psichiatrico perché mancano le
strutture alternative, sono tutti d'accordo; quando si parla poi di
farle si tirano tutti indietro, perché quando c'è la struttura,
nessuno li vuole.
Stesso discorso per l'inserimento lavorativo. Si diceva
giustamente che nel momento in cui era stata fatta la legge per
l'inserimento lavorativo non erano stati previsti dei fondi per
l'anno scorso. Si sono interpellate per lettera tutte le ditte
presenti in Valle, si è fatta una commissione che ha parlato
direttamente con i singoli interessati e, solo ultimamente, nella
zona che il Consigliere Péaquin conosce, è venuta fuori la
possibilità di formare una cooperativa, di andare in direzione di
questo discorso di inserimento.
Tutte le imprese che hanno fatto le richieste e che sono state
contattate, tranne alcune imprese edili, dove il tipo di handicap
non è dei più idonei, in quanto si doveva per quell'inserimento
lavorativo superare il 67%, tenuto conto dell'abbinamento zona con
il tipo di handicap, non sono andate aldilà di un impegno iniziale;
in realtà non li ha voluti nessuno. Andrà intensificata anche
l'opera di propaganda a livello locale con le ditte, cercando di
spiegare quali sono le motivazioni: al momento la situazione è
questa.
E' una salvezza che ci sia una USL sola e non due, perché dove
ce ne sono di più si stanno scannando, perché da una parte c'è
l'Ospedale e dall'altra non c'è per cui dalla divisione della fetta
di bilancio devo gestirmi X lire tu invece X2, perché il mio è più
grande del tuo e per questo si stanno facendo le lotte, senza
contare che noi qui abbiamo un numero limitato di dipendenti che
può occupare certe posizioni funzionali. All'interno si sta facendo
la guerra per avere quelle posizioni anche quando, magari, non c'è
la competenza, ma c'è il diritto perché si è in posizione abdicale;
invece quello che sa fare il suo lavoro, magari viene boicottato.
Questo è un sistema di lavoro che non esiste solo a livello locale
ma dappertutto, perché anche a livello di Consiglio di
amministrazione si vorrebbe fare, più che amministrazione, politica
in senso negativo.
Ho detto prima che si potrebbe andare avanti anche per delle ore
e si potrebbe parlare del problema della medicina del lavoro in
fabbrica, dell'organizzazione della medicina sul territorio, della
medicina preventiva che non è più scolastica, ma rientra con la
medicina del tipo di età. La scuola è solo un momento di attività,
è un momento organizzativo che facilita l'approccio con determinati
problemi della salute.
Determinati aggiornamenti sono stati già fatti e programmati
assieme alla scuola. Tornando al problema della tossicodipendenza è
molto valida, per questo tipo di patologia, la collaborazione fra
insegnanti e corpo medico e paramedico. Mi sembra che questo tipo
di integrazione sia utile ed importante.
Stessa cosa vale per un discorso di assistenza nei vari centri
turistici. L'assistenza che viene data in questi centri deve essere
più qualificante; non deve essere lasciato al caso il pericolo che
si corre andando a sciare. E' giusta la campagna di informazione
preventiva per evitare che sulle piste da sci succedano certi
incidenti, ma è anche giusto che si sappia su chi far riferimento
se questi accadono.
C'è un progetto che verrà studiato come Giunta per tener conto
dell'esigenza di qualificare il turismo anche da questo punto di
vista, perché dove si dà assistenza immediata e qualificata si dà
anche un'immagine che vale più di cento Caroselli.
Ho lasciato per ultimo, non per importanza ma perché ha già uno
svolgimento, il capitolo dell'edilizia ospedaliera. Questa tiene
conto di un programma che è stato vistato all'inizio della
legislatura, che si sta portando avanti a poco a poco e che tiene
conto di una risistemazione dell'ospedale generale,
indipendentemente da quella che è la proprietà. A questo proposito
ho già detto in altre occasioni che per conto nostro avevamo fatto
una proposta che aveva una sua logica ed era vantaggiosa per la
regione, teneva conto delle nostre esigenze e di esigenze che altri
vogliono sostenere.
A parte le polemiche di presentazione, era una soluzione che
poteva portare indubbi vantaggi. Ora questa, purtroppo, non ha
avuto l'esito che tutti speravano. Sta di fatto che a livello
locale le previsioni di tempo per arrivare al limite di posti letto
si stanno allungando.
Il Beauregard è molto avviato come opere e costruzione, per la
Piastra, sassi vari permettendo, si è ripreso a scavare, la
Palazzina degli Infetti avrà la copertura del tetto alla fine del
mese prossimo, manca poi la risistemazione interna.
Nel richiedere i finanziamenti abbiamo seguito quella procedura
che è stata avviata e che ci ha portato alla possibilità di poter
utilizzare dei fondi che erano inutilizzati, senza togliere niente
a nessuno, in quanto le regioni che hanno partecipato, hanno
firmato questo accordo in quanto loro non erano in grado di
spendere aldilà di questa cifra.
Per il discorso del Poliambulatorio della bassa valle, penso
sarà sufficiente a coprire le esigenze di quella zona; manca il
Poliambulatorio nella zona di Morgex, che verrà previsto nel piano
che è già stato comunicato anche alle forze sindacali e che verrà
discusso prima di essere portato alla discussione generale. Avrà
poi il suo corso per i finanziamenti e per il completamento e
assistenza sanitaria.
Teniamo presente che un aspetto non indifferente, di cui sovente
non si tiene conto, è l'aspetto organizzativo che è difficile da
portare avanti in questi tempi, dove ogni tre mesi esce un decreto
o una legge nuova.
Ad esempio, prendiamo la parte assistenziale, quanti decreti
sono usciti? A questo proposito va detto che c'è stato, in un primo
tempo, una disinformazione in quanto la gente, soprattutto abitanti
dei villaggi, che non conosceva queste leggi, non aveva fatto
domanda. Poi c'è stata un'opera di sensibilizzazione alla rovescia,
da parte di certi patronati che hanno fatto fare la domanda per
l'invalidità a tutto il villaggio, dal bambino di otto anni
all'adulto di ottanta.
Sono queste le tristi cose che hanno portato a dei ritardi, ad
accumuli vergognosi; d'altra parte per ogni richiesta fatta occorre
fare la visita, e si ritarda così l'aiuto alla gente che ne ha
veramente bisogno.
L'azione che è stata fatta per farsi pagare certe pratiche è
indegna di qualsiasi persona che abbia un minimo di responsabilità.
Malgrado avessimo raddoppiato le commissioni - abbiamo fatto una
commissione anche in bassa valle - non abbiamo trovato medici che
ci volessero andare, perché il gettone di presenza è l. 3000
all'ora; e poi magari si sentono insultati da coloro ai quali viene
respinta la domanda
E di chi è la colpa se la domanda è respinta? Il Patronato non
ha colpa perché ha fatto tutte le pratiche, le colpe dunque vanno
all'Assessore ed al medico che ha fatto la visita. Ci vuole un
minimo di buon senso. Queste sono cose gravissime che hanno
ritardato l'iter destinato solo a certe categorie e non a tutti gli
sfaccendati, in quanto molti presentano la richiesta di assegno di
accompagnamento perché dicono che non ci vedono più e si presentano
di persona a portare i documenti.
Il discorso delle terme è un problema delicato all'ordine del
giorno del prossimo Consiglio, così come verrà portato in
discussione, molto probabilmente, un ordine del giorno sul discorso
della Croce Rossa. Sulle terme c'è da ripetere quanto ci siamo già
detti alcune volte e cioè che in base alla riforma, e tutte le
federazioni e i vari organismi che raggruppano le industrie termali
lo hanno precisato, le terme hanno un loro fondamento in quanto
possono garantire un aspetto terapeutico riabilitativo, oltre agli
annessi e connessi legati ad un aspetto turistico che è indubbio,
ed all'aspetto occupazionale che ne deriva, perché al momento in
cui c'è stata la ventilata chiusura delle terme c'è stato un
sollevamento generale, per cui si è fatta marcia indietro e tutto è
tornato come prima.
Il discorso delle terme è delicato in quanto lo sviluppo che ha
sul territorio e la possibilità di richiamo termale devono poter
integrare delle attività locali, non potendo contare su certi
richiami che altre zone hanno in quanto possiedono sviluppo e
qualità di acque superiori. A noi va bene sviluppare le Terme
Pré-Saint-Didier e Saint-Vincent, che devono essere inserite a
livello locale per un discorso che è essenzialmente curativo e
riabilitativo. In questo senso devono avere lo sviluppo con gli
accertamenti che sono stati fatti e che saranno portati avanti per
determinare anche la possibilità di intervento in questa direzione;
cioè, prima di tutto, in base alle possibilità di utilizzo
regionale, oltre che integrazione di determinati servizi che devono
avere, in quanto stazioni turistiche con certe esigenze.
Chiaramente dobbiamo abbinare le esigenze, sapendo che sono
finiti i tempi in cui per le terme c'era quel discorso permissivo
per il quale tutti potevano usufruirne?.
ORE 20.55
PRESIDENZA DEL PRESIDENTE DOLCHI
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Ho appreso da un giornale che leggo
spesso che in Consiglio comunale è stata presentata una mozione che
tende alla revisione della legge n. 2 del 1980; vorrei sapere
dall'Assessore se c'è qualche intenzione di questo tipo, visto che
a livello di Consiglio comunale tutte le forze politiche dalla DC
al PSI ed anche all'Union Valdôtaine o almeno al momento del voto,
hanno espresso la volontà di riformare gli organi di gestione
dell'U.S.L., rilevando dei difetti.
Un'osservazione che facciamo noi è questa: c'è stata una grande
battaglia fra le forze politiche al momento dell'elezione dei
rappresentanti, ci si è litigati per fare avere a questa forza
politica tanti rappresentanti nell'Assemblea; poi, oggi, è stato
detto che non è stato raggiunto il numero legale, quindi la
convenzione fra U.S.L. ed I.R.V. non è stata approvata per questo
motivo. Anche a livello di Comitato di Gestione la battaglia è
stata feroce, forse più che l'Assemblea. Di fatto vorrei sapere
dall'Assessore se qualcuno dei rappresentanti del Comitato esercita
questa attività per il tempo necessario, perché non è una
responsabilità da poco. Se quindi, aldilà di queste cose - perché
poi all'opinione pubblica che ci siano tanti Comitati o unionisti
in quegli organismi non interessa per niente - non ci sia invece,
valutando l'effettiva funzionalità di queste strutture, l'opinione
di andare ad una revisione che le renda più efficienti e che dia la
possibilità a chi si occupa di queste cose di farle nel modo più
serio possibile, senza avere il marchio di un partito dietro.
Ho un'ulteriore domanda per un'altra legge: quella che istituiva
i distretti. Anche per i distretti abbiamo l'impressione che si sia
litigato tanto per avere gli eletti nei distretti, ma poi forse
perché o sono troppi o per altri motivi, in realtà non sono
all'altezza dei compiti loro attribuiti.
PRESIDENTE
: Chiede la parola l'Assessore alla Sanità ed
Assistenza Sociale Rollandin; ne ha facoltà.
ROLLANDIN - (UV):
Sui litigi per farsi eleggere il
prossimo anno daremo prova di quanto si possa litigare anche noi,
quindi immaginiamo un po' che esempio diamo a quelli che devono
essere eletti ai distretti, anche se forse la cosa è meno
succulenta perché anzitutto è stato chiesto a quanto ammontava il
gettone di presenza. Questo è sintomatico; la gente ormai - a parte
certi partiti che forse hanno il privilegio di avere gente che ha
una maggiore dedizione e maggior tempo libero - ha il proprio
lavoro e se deve sacrificare il suo tempo, è giusto che almeno le
spese di viaggio vengano compensate.
Per il discorso dei distretti, sulla legge n. 2, se si fa
riferimento all'U.S.L., certi problemi non sono da imputare
all'organizzazione ed alla formazione della legge: quando qualcuno
mi dimostrerà il contrario, andiamo pure a discuterne. Ma
attenzione, non è che si modifica la funzionalità di un sistema
cambiando la norma che ne porta alla determinazione, cambiamo solo
il modo di litigare; se è questo il discorso non ci sto. Se andiamo
a verificare quali sono stati i motivi, vedremo che il problema di
fondo non è quello del sistema organizzativo della legge; questo
sono pronto a dimostrarlo.
Stesso discorso vale per il distretto; il distretto è un'altra
organizzazione dei Comuni, è un'associazione minima, un
sottomultiplo dell'U.S.L. che, voglio ripeterlo, ha una funzione
essenzialmente partecipativa. So bene che la partecipazione, come
la programmazione, è un termine abusato di cui tutti si riempiono
la bocca. Quando si crea un organismo, lo abbiamo sperimentato per
l'anno internazionale dell'handicappato, tutti sono pronti a
partecipare, quando si fanno poi le riunioni, non c'è più nessuno.
Lo stesso succederà per l'anno dell'anziano, per tutti i Comitati
che quando si tratta di eleggere sono tutti presenti ma non così
quando si fanno le riunioni, perché allora nessuno ha più
tempo.
Per il distretto il problema non è di come è organizzato, ed un
primo sintomo reale che il distretto funziona è il discorso che è
stato fatto per il Centro di Medicina preventiva. Lì, lo diceva il
Consigliere Péaquin prima, ci sono state delle punte di stasi,
dovute non tanto alla difficoltà di partecipazione, ma alla
difficoltà di avere gente che portasse avanti il discorso.
Tutto quello che si fa per gli anziani e per gli handicappati,
lo si fa a livello di distretto ed è molto produttivo; certi
distretti lavorano molto bene, altri meno perché manca questa forza
aggregatrice. Ma quello non è un difetto della legge, ma di chi vi
partecipa.
L'U.S.L. finora ha lavorato molto bene, perché c'erano e ci sono
molte difficoltà nel portare avanti un discorso di aggregazione di
servizi con gente che ha già un meccanismo di ragionamento
settoriale e alla quale si chiede di cambiare la propria mentalità,
dopo che per tanti anni, magari, ha lavorato sempre in un
determinato modo.
L'U.S.L. non nasce oggi, ma è la somma di determinati organismi,
quindi voglio sottolineare - ma, penso che il PCI ne sia a
conoscenza - quali sono le difficoltà incontrate, anche dalle altre
regioni, a questo riguardo; non perché se da altre parti le cose
non funzionano allora dobbiamo consolarci, ma solo per dire che le
difficoltà esistono. Quindi al momento non ritengo che questi
presupposti ci siano.
Leggo sempre quella pubblicità che all'Assessore Pollicini costa
tanto; infatti volevo dargli un consiglio: che si abboni al
"Travail" che gliela farà gratis.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
La discussione non può essere continuata
a quest'ora; resto dell'idea che anche il modo con cui è
organizzato tutto questo insieme ha qualche rilevanza, ma
prenderemo delle iniziative e ne discuteremo a quel momento.
Vorrei invece fare alcune domande sul capitolo 41650 "Spese per
interventi assistenziali a favore di soggetti handicappati
psicofisici, nonché di ciechi e sordomuti", dove si passa da 220
milioni a 800 milioni; vorrei sapere come vengono spesi questi
soldi.
Sui capitoli 41900, 41950, 42000: i primi due capitoli sono
"Contributi per l'assistenza ai minori", il terzo è di nuovo
"Contributi per assistenza ai minori presso colonie estive marine e
montane". Mi interessa soprattutto il primo: ho l'impressione che
qui si spendano cifre rilevanti con metodi direi tradizionali; ne
chiedo conferma all'Assessore perché mi capita di vedere sovente
delle delibere in cui ci sono interventi di questo tipo. In
sostanza chiedo come mai per l'assistenza ai minori si spende in
queste, che ritengo spese correnti, di contributi o alle cliniche o
a famiglie, rispetto invece al capitolo 42400 in cui ci sono solo
160 milioni per centri a carattere più sociale, per un intervento
che forse può essere ritenuto migliore. Ho l'impressione che si
faccia più dell'assistenza, in poche parole, rispetto
all'organizzazione di un servizio.
PRESIDENTE
: Ha chiesto di parlare l'Assessore alla Sanità
ed Assistenza Sociale Rollandin; ne ha facoltà.
ROLLANDIN - (UV):
Va fatta una precisazione di fondo: la
scelta fatta è stata essenzialmente quella di evitare nel modo più
assoluto l'Istituto. In questa scelta c'è stato un grosso salto di
qualità; prima di tutto c'è stata l'integrazione fra quella che era
l'attività svolta dall'Assessorato alla Sanità ed Assistenza
Sociale con quella svolta durante l'anno dalla Pubblica Istruzione,
intervenuta al momento della predisposizione e quindi dell'accordo
fra gli interventi da fare in relazione ai minori che sono da
assistere, dove una volta si poteva con unica soluzione dare la
maestra aggiunta o queste forme.
In certi casi si è visto che era produttivo un certo numero di
ore di maestra aggiunta, ma anche un certo numero di ore fatte da
personale essenzialmente di tipo assistenziale, cioè che potesse
tenere il bambino e che fosse di aiuto alla famiglia nelle ore
integrative.
Questo è un grosso problema perché non ci sono solo le ore di
integrazione. Lo stesso discorso vale per i ciechi e sordomuti,
laddove c'è la riunione dei tre capitoli, dove si fa riferimento
agli interventi delle nuove leggi per le pensioni erogate. Ma il
principio fondamentale è stato quello di evitare al massimo il
ricorso; difatti molti comuni sono riusciti con questa forma a
tenere il bambino vicino alla famiglia. E questo mi sembra che sia
un risultato da non sottovalutare.
Per quanto riguarda gli altri capitoli, il 41900 e il 41950
"Contributi assistenza minori non handicappati", questi sono
previsti nei casi di famiglie in difficoltà, dove abbiamo quella
forma di assistenza omo ed eterofamiliare, che man mano che
raggiungono l'età per l'applicazione della legge 18 di cui
accennavo prima, vengono ridimensionate. Però, disgraziatamente, il
numero di questo tipo di assistiti è ancora molto elevato. Abbiamo,
soprattutto in certe zone, situazioni familiari ancora molto
penose, dove l'allontanamento dalla famiglia è deciso dal
Tribunale, quindi si deve intervenire.
In più abbiamo l'intervento che facciamo a livello di Aosta, per
quel centro per minori ed adolescenti che vengono affidati dai
tribunali, dove interveniamo sempre per il discorso minori.
La stessa cosa vale per le colonie estive marine e montane. A
questo proposito penso che l'intervento della regione in questo
ambito sia utile, in quanto permette ai ragazzi di andare per un
certo periodo estivo alle colonie. L'aumento chiestoci per l'anno
in corso è stato del 35%. Appellandoci al buon Spadolini, abbiamo
detto che noi non potevamo aumentare oltre il 16% e siamo riusciti
a rimanere entro gli aumenti delle rette del 16%, che adesso sembra
sia stato accettato.
Teniamo conto che ci sono colonie estive marine e montane e che
queste ultime sono aumentate; i soggiorni vengono esaminati dai
singoli comuni con buoni risultati, teniamo conto che anche qui c'è
il discorso degli handicappati. Penso che molti abbiano avuto
occasione di vedere cosa è stato fatto nella zona di
Pont-Saint-Martin e di Perloz; in queste zone è stata svolta
un'attività lodevole, ben impostata, per far passare il periodo
estivo ai bambini che non hanno altre possibilità.
Il capitolo 42400 "Centro di assistenza ai minori" si giustifica
in questi termini: finora le previsioni di spesa per il Centro
assistenza minori sono legate all'attività che si pensa possa
entrare in vigore nell'anno '82. Finalmente dovrebbe entrare in
vigore il Centro di assistenza, in quanto, a poco a poco che ci
sono le strutture, dovrebbero entrare in funzione anche i centri.
Se viene notato, qui di residui passivi ce ne sono molto pochi;
questo perché di solito le cifre che sono state prese, tranne
alcuni casi di pagamenti ancora in ritardo, in generale sono state
preventivate e spese.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sul capitolo 43400. Le spese per il
personale sono ovviamente le più rilevanti nel settore della
Pubblica Istruzione, però mentre gli aumenti per il personale
docente e insegnante sono intorno al 30%, per il personale del
convitto, in pratica, sono inconsistenti. Vorrei sapere
dall'Assessore se c'è una riduzione del personale o se c'è una
previsione sottostimata.
PRESIDENTE
: Ha chiesto di parlare l'Assessore alla
Pubblica Istruzione Viglino; ne ha facoltà.
VIGLINO - (UV):
Vous devez savoir que ce personnel dépend
de la région et on m'a transmis des calculs, car c'est le bureau du
personnel qui s'occupe de ce personnes.
A l'Instruction Publique nous avons seulement la gestion du
personnel enseignant. Le bureau du personnel a effectué ces calculs
sur les mêmes bases de celles des autres dépendants de la région.
M. Vitali m'a dit que, dans les fonds globaux, naturellement, ce
personnel est compris au moment où l'on fera la révision des
contrats.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Vorrei chiedere all'Assessore, per
quanto concerne specificatamente il capitolo 43600 e poi anche per
il 43650, se ha definito per i vari organi amministrativi, ovvero
Comune, Regione, Consigli di Circolo o d'Istituto, in base alle
loro competenze, le spese che devono sostenere per il funzionamento
corretto della scuola, perché capita sovente che al momento di
dover fare delle richieste al comune per una qualsiasi cosa, questi
non fa altro che scaricare le responsabilità alla Regione o ai
Consigli d'Istituto o di Circolo. Quando poi si contesta il fatto
che certe spese non sono di competenza del Consiglio di Istituto o
di Circolo, allora certamente la competenza diventa della Regione.
Questo da parte dei Comuni; succede poi che lo stesso discorso
viene fatto anche in senso inverso.
Ricordo che alcuni mesi or sono l'Assessore ha dichiarato in
Consiglio regionale che avrebbe emanato una circolare con la quale
avrebbe specificato queste competenze. Poiché quello che dico è
cosa recentissima, avendo avuto non più tardi di 15 giorni fa una
discussione con i funzionari del Comune di Aosta in merito ad
acquisti di materiale per il secondo circolo didattico, del quale
sono Presidente, i quali affermano di non aver mai visto questa
circolare, tant'è che testualmente mi hanno detto di aver richiesto
un parere all'Assessore; approfitto per chiedere alla Sig.na
Viglino se ha emanato questa circolare, se è possibile averne una
fotocopia e se è vero che il comune di Aosta le ha fatto
recentemente una richiesta per essere messo a conoscenza di quelle
che sono le effettive competenze dei comuni in merito alle spese da
sostenere per il funzionamento della scuola.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Sempre in riferimento a questo capitolo
43600, ci sono 650 milioni per quest'anno, in più nei fondi globali
ci sono altri 100 milioni. La domanda è questa: sentendo alcuni
Consigli di Istituto, sembra che ci siano molte volte delle
difficoltà a stare nel bilancio che poi deve essere presentato e di
conseguenza anche la tendenza da parte di molti a fare delle
richieste maggiori. Vorrei chiedere all'Assessore se le risulta che
tali richieste ci sono effettivamente state e se si pensa comunque
che i Consigli d'Istituto e gli Organi collegiali possano con gli
incrementi di spesa che ci sono funzionare adeguatamente in base
alle cifre che ci saranno in bilancio.
PRESIDENTE
: Chiede la parola l'Assessore alla Pubblica
Istruzione Viglino; ne ha facoltà.
VIGLINO - (UV):
Je n'ai, peut-être, pas beaucoup de
mémoire, mais il me semble avoir remis à M. Minuzzo, il y a environ
4 ou 5 mois, une copie de cette circulaire, car la circulaire a été
faite. J'ai d'ailleurs l'intention de donner une réponse à la
commune d'Aoste, en lui rappelant que cette circulaire définissait
exactement les compétences de la région et les compétences des
communes. Première demande.
Quant à la demande de M. Cout, vous savez, c'est toujours la
même histoire: plus on donne de l'argent et plus on en veut. En ce
moment la région distribue des sommes qui sont nettement
supérieures à celles que l'Etat distribue pour le fonctionnement
des organismes collégiaux. Chaque fois qu'un Conseil d'Institut
réclame, j'aimerais connaître les motivations. En effet, on me pose
des questions sur les subventions extraordinaires, mais ce sont des
dépenses que l'Assessorat prend à sa charge. En effet pour
compléter des laboratoires, aucun Conseil d'Institut ne dispose des
quarante ou cinquante millions nécessaires à ce moment-là, mais je
donnerai à M. Cout une photocopie de ce que le Ministère a
distribué pour l'année 1981, et vous verrez que la région est
beaucoup plus généreuse, peut-être même trop généreuse.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Al capitolo 44300 "Spese di trasporto
alunni" da 1C0 milioni diminuiscono a 60: c'è qualche altro storno
o si prevede una diminuzione?
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Prendo spunto dal capitolo 44150 "Spese
per l'assegnazione gratuita dei libri di testo" per far rilevare un
fatto abbastanza importante: per motivi didattici gli studenti che
frequentano le nostre scuole, sovente, mentre studiano la storia e
la geografia della Valle d'Aosta, vengono portati a visitare i
numerosi castelli castelli della nostra regione ed in queste
occasioni viene fatto loro pagare il biglietto di ingresso ai vari
castelli. A me questa sembra un'assurdità, anche perché queste gite
didattiche non vengono a costare poco, in quanto che al biglietto
di ingresso di lire 500 per ogni castello - ma va tenuto presente
che approfittano di una giornata per poter visitare almeno un paio
di castelli - bisogna aggiungere le 2.000 lire di pullman; per cui
una giornata didattica di visita ai castelli costa all'alunno L.
3.500-4.000.
Siamo d'accordo che si debba pagare il mezzo di trasporto, è
invece da esaminare se si debba anche pagare il biglietto di
ingresso ai castelli in un momento didattico.
PRESIDENTE
: Chiede di parlare l'Assessore alla Pubblica
Istruzione Viglino; ne ha facoltà.
VIGLINO - (UV):
Je veux simplement dire que la Junte
avait été d'accord pour établir ce prix d'entrée; je reconnais que
c'est un moment didactique, mais j'estime que si on demande un
petit effort au point de vue de la participation, cela peut être
aussi un moment d'éducation de l'enfant.
Il me semble que ce n'est pas excessif de faire payer 500 lires
l'entrée d'un château, alors que dans les poches de nos enfants on
trouve le plus souvent 1.000, 2.000 ou 3.000 lires, données par la
famille pour passer la journée.
Il
y
a maintenant la question posée par le Conseiller
Mafrica: cette diminution est due à la décentralisation aux
communes, parce que nous ne donnerons plus les pourcentages prévus,
pour acheter les moyens de transport scolaires, les cars de
ramassage, cela étant compris dans cette décentralisation.
Cette somme représente actuellement le transport de nos écoles
aux salles de gymnastique, par exemple de l'Institut technique
commercial jusqu'à Via Liconi, du Lycée scientifique jusqu'au
Quartiere Dora et celui que nous ferons dès que la salle de
gymnastique de Arnad sera prête, car à ce moment-là nous
transporterons aussi les écoles secondaires supérieures de Verrès
afin de faire les leçons d'éducation physique dans des salles
décentes.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Dichiaro che non sono d'accordo con le
questioni di principio datemi in risposta dall'Assessore Viglino a
nome della Giunta.
Ripeto che non sono le 500 lire di ingresso al castello, ma il
mezzo di trasporto che costa; lo scorso anno un pullman per una
giornata costava lire 180.000; quest'anno lire 260.000, costo che
va diviso per 55 bambini: Assessore, a lei che è forte in
matematica lascio fare il conto.
A queste 5000 lire va poi aggiunto il costo dell'ingresso ai due
castelli, il costo per la merenda al sacco, che però non calcoliamo
perché dovrebbe essere consumata a casa, per cui chi ha due figli
spende per una giornata di scuola - come di fatto è - 10.000 12.000
lire. E' una questione di principio, non di educazione. Se il mezzo
pubblico costasse meno di quanto costa attualmente, potrei essere
d'accordo di fare pagare il minimo, purtroppo bisogna tener conto
anche di questo fattore.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Vorrei chiedere
all'Assessore sul capitolo 45050 di quali costruzioni per edifici
scolastici si tratta, vi sta la rilevanza dell'importo che è di 7
miliardi e mezzo.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Vorrei sapere se fra le opere è prevista
la ristrutturazione dell'Istituto per geometri, onorata scuola a
cui appartengo.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE
: Pour des raisons d'ordre électoral, je demande la
question de l'école de Variney.
PRESIDENTE
: Chiede la parola l'Assessore ai Lavori
Pubblici Borbey; ne ha facoltà.
BORBEY - (DC):
Ho già detto che, per quanto riguarda
questo capitolo, l'Assessorato ai Lavori Pubblici assieme alla
Pubblica Istruzione ed agli altri Assessorati - perché
l'Assessorato ai Lavori Pubblici è il braccio e gli altri
Assessorati sono la mente - presenterà il piano lavori concordato
con tutta la Giunta e speriamo che ci sia spazio da parte di tutto
il Consiglio. Le opere più grosse saranno: il completamento di
tutte quelle scolastiche in corso d'opera, in modo particolare la
scuola media di Villeneuve, per un miliardo e 350 milioni, la
scuola di Arnad per 350 milioni e altre piccole cifre per altri
lavori.
Giustamente il Consigliere Tamone diceva che è già stato
ultimato due anni fa il primo lotto della scuola media di Variney
per la Comunità montana n. 3, occorre ancora una spesa di 3
miliardi di lire per il secondo lotto, che comprende: la palestra,
la piscina (la piccola piscina scolastica e per gli anziani), la
mensa per gli studenti. Tutto il resto è a livello di competenza
dell'Assessorato alla Sanità. Quindi ad occhio e croce il conteggio
è che il 35% è di competenza dell'Assess.to alla Pubblica
Istruzione ed il 65% dell'Assessorato alla Sanità; pertanto mi
auguro si raggiunga in Giunta un accordo fra i due Assessorati
affinché l'Assessorato ai Lavori Pubblici - che è il braccio -
possa appaltare con due fondi previsti dal capitolo: il 35% nel
54050 ed il rimanente sul capitolo dei due miliardi e mezzo che
vedrete sul fondo globale dell'Assessorato alla Sanità.
Verrà presentato un piano perché, giustamente, come tutti voi
avete sempre criticato, non possiamo andare avanti a piccoli lotti
per volta, a perizie suppletive, cioè con un discorso non
programmato. Vi anticipo alcune altre opere quali la palestra
Cogne, forse una scuola materna a Pollein, due scuole materne a
Verrayes e Saint-Pierre, o almeno alcuni lotti, la ristrutturazione
della scuola elementare di Pont-Saint-Martin del costo di 300
milioni circa perché il tetto è in pessime condizioni, una nuova
tromba di scale per il costo di 300 milioni.
Il discorso della scuola di Issogne non troverà spazio su questo
capitolo ma nella ristrutturazione di edifici scolastici di
proprietà regionale. La scuola geometri sarà nel programma lavori,
perché è già nella bozza di programma, per un lotto da 800 milioni
a un miliardo - se potremo appaltare a fine agosto può darsi che
sia inferiore, però l'appalto sarà sempre di una certa cifra -
rinviando forse al successivo provvedimento il finanziamento se
dovremo partire a settembre-ottobre, perché i progettisti fra 15
giorni presenteranno due soluzioni di massima ed entro un altro
mese e mezzo daranno gli esecutivi. Speriamo che questo avvenga,
anche senza dar colpa ai progettisti.
La giunta si è arrestata un momento davanti al progetto che era
un po' faraonico e prevedeva altre strutture oltre l'Istituto per
geometri; poi si è deciso di definirla solo come struttura per
geometri, anche perché l'area è un po' ristretta, con vincoli per
le ferrovie, ecc.
PRESIDENTE
: Ha chiesto di parlare l'Assessore alla
Pubblica Istruzione Viglino; ne ha facoltà.
VIGLINO - (UV):
Je proteste un peu sur ce que M. Borbey a
dit lorsque il a parlé de "il braccio e la mente", parce que j'ai
la vague impression que "il braccio" j'ai dû essayer de le lui
faire voir avec le poing fermé même, car la "mente" de M. Borbey
n'a pas beaucoup de sympathie pour le constructions scolaires.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Al capitolo 45475 "Contributi per la
gestione e funzionamento di altre iniziative scolastiche, ivi
compresi i corsi per studenti-lavoratori" si passa da 150 milioni a
300 milioni con un residuo di 100 milioni. Per queste iniziative
sono state fatte delle richieste precise, ci sono delle iniziative
particolari che l'Assessorato pensa di portare avanti?
PRESIDENTE:
Ha chiesto di parlare l'Assessore alla
Pubblica Istruzione Viglino; ne ha facoltà.
VIGLINO - (UV):
Je dois dire que ce chapitre faisait
partie d'une série, d'ailleurs c'est indiqué dans une des colonnes
45450 e 45500, et nous avons voulu diviser ainsi en quatre
chapitres pour pouvoir permettre une meilleure compréhension du
bilan.
La question du reste est à revoir parce que ce résidu était
calculé approximativement par rapport au chapitre unique qui
existait dans le bilan précédent. Lorsque nous avons redivisé les
choses, nous avons tenu comte de certaines dépenses et nous avons
vu qu'il fallait faire une augmentation assez nette pour pouvoir
mettre ensemble des dépenses qui étaient sur les deux chapitres
précédents. Cela était la meilleure redistribution de ce chapitre
unique que nous appelions le chapitre "calderone" et qui comprenait
également toutes les subventions que nous donnions aux communes
pour certaines de leurs activités scolaires.
PRESIDENTE
: Ha chiesto di parlare il Consigliere De
Grandis; ne ha facoltà.
DE GRANDIS - (PRI):
Volevo chiedere all'Assessore Viglino
come mai al capitolo 46410 c'è un finanziamento così ridotto per
l'Istituto di Ricerche e Sperimentazione; ci sono qui 5 milioni di
lire di competenza ed altri 10 milioni nei fondi globali. Poiché
quando si è discussa l'istituzione di questo istituto mi sembrava
ci fosse al riguardo un notevole interesse, mi pare che i 5 milioni
che gli sono stati destinati non costituiscano una base economica
sufficiente a farlo funzionare. Se la memoria non mi tradisce c'era
una vecchia sovvenzione dello Stato di 110 milioni, che poi è
decaduta perché l'istituto è diventato regionale, oppure questi si
aggiungono alla sovvenzione statale? Vorrei un chiarimento di
questo tipo.
PRESIDENTE
: Ha chiesto di parlare l'Assessore alla
Pubblica Istruzione Viglino; ne ha facoltà.
VIGLINO -(UV):
Cet institut n'est jamais devenu régional;
il a été crée régional et cela sur la base d'un article de la loi
196. D'autre part, la somme qui est indiqué ici, sert simplement
pour son fonctionnement, c'est-à-dire, pour payer les jetons de
présence, pour payer les indemnités aux personnes qui doivent venir
de l'extérieur pour les réunions.
Lorsque l'institut aura préparé son plan pour l'année scolaire
1982-83, un plan qui sera examiné par la Junte régionale, et si
c'est le cas, approuvé par la Junte régionale, à ce moment-là le
financement sera donné pour l'exécution du plan. Ici c'est
simplement un calcul approximatif que nous avons fait, pour les
dépenses que je vous ai signalées.
Il est évident que si ces dépenses seront plus élevées, alors
nous rectifierons la somme qui pour cette année a été indiquée
comme vous avez dit.
Mais cela n'a rien à voir avec l'activité de l'institut qui
demandera certainement une décentralisation de quelques centaines
de millions.
PRESIDENTE:
Ha chiesto di parlare il Consigliere Tonino;
ne ha facoltà.
TONINO - (PCI):
Questo settore si intitola Musei, Beni
Culturali ed Ambientali. Probabilmente, impropriamente Musei,
perché in realtà di attività che interessano i Musei ce ne sono
poche, esclusa quella della ricerca archeologica.
Vorrei chiedere invece quali sono i progetti di creazione di
nuovi Musei, in particolare, che fine ha fatto quella proposta,
avanzata dal Consigliere De Grandis, di un Museo di Scienze
Naturali per il quale fu presentato anche un progetto operativo e a
che punto sono i lavori per l'utilizzo della proprietà regionale di
Piazza Roncas.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Per quanto riguarda il problema dei
Musei, sarà finalmente liberata, anche se a caro prezzo, la zona
ancora occupata da un deposito di mobili.
Esiste un progetto per la trasformazione di questo edificio in
Museo e si sta lavorando adesso nei limiti del possibile; non
appena l'edificio sarà liberato, si inizierà il vero e proprio
lavoro di ristrutturazione. Per quanto riguarda invece il Museo di
Scienze Naturali, al momento non abbiamo ancora disponibilità per
poterlo realizzare.
PRESIDENTE:
Ha chiesto di parlare il Presidente della
Giunta; ne ha facoltà.
ANDRIONE - (UV):
Vorrei solo aggiungere che per il Museo
di Scienze Naturali sta venendo uno strame dal letto che sembra
quasi come quei corteggiamenti difficili che certi uccelli fanno
alla femmina, perché noi presentiamo una proposta e quelli dicono
che non va bene, poi passano tre mesi e non se ne parla più. Al
quarto mese altra proposta, non va bene di nuovo. Volevo aggiungere
che come giunta siamo intenzionati a comperare qualcosa, ed abbiamo
già delle idee precise in merito, per collocare la collezione
François Cerise, di cui viene fatto dono.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (PCI):
Sul capitolo 47160 "Spese per la difesa
del patrimonio culturale". C'erano 1700 milioni, sono a residuo
1950 milioni, sono in competenza 1100 milioni. Vorrei sapere questi
residui a quali opere si riferiscono ed a cosa fanno riferimento le
previsioni di competenza.
PRESIDENTE
: Chiede di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Si tratta di impegni già assunti con
gli appalti per opere che dovremmo ultimare forse quest'anno, ed
una serie di altri interventi che abbiamo in corso, per i quali
esistono già gli impegni come appalti. Anche se i lavori sono in
ritardo, le cifre sono già state impegnate.
Per quanto riguarda i lavori da effettuare quest'anno a livello
di progetto, abbiamo i lavori del criptoportico, la copertura della
Villa Romana, la Torre del Lebbroso, che verrà ristrutturata ed
aperta al pubblico per mostre, il castello di Fénis, a cui doveva
essere rifatto il tetto, il castello di Aymavilles, la chiesa di
Santa Maria a Villeneuve e la sistemazione del campanile della
chiesa parrocchiale di Châtillon, che sta crollando.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Je voudrais demander à l'Assesseur
Pollicini s'il peut donner un renseignament sur la destination de
la Maison Forte de Runaz.
PRESIDENTE
: Chiede la parola l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Esiste un'ipotesi di destinazione,
perché abbiamo fatto alcune proposte ed avuto degli incontri in
sede comunale, per farne un Museo Esposizioni per la Valgrisenche,
o per farne laboratorio di mobilio. Non ci siamo trovati
d'accordo.
Esistono altre ipotesi: una, formulata dall'Assessore alla
Pubblica Istruzione, per farne un centro di documentazione;
l'altra, di segnarla all'Associazione albergatori valdostani i
quali potrebbero farne un ostello per la gioventù. Attualmente
siamo fermi in attesa della destinazione definita la quale faremo
la sistemazione interna.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Il capitolo 47450 prevede 50 milioni per
palestre, impianti ed attrezzature sportive scolastiche; poiché mi
sembra di capire dal codice che si tratta di spese correnti per la
manutenzione, vorrei sapere se si tratta di spese normali o di
spese di investimento.
Poi, voglio chiedere se gli investimenti per le palestre
scolastiche sono compresi nei 2 miliardi e mezzo di cui si parla
nei fondi globali. Fortunatamente no, e siccome tutti hanno fatto
richieste locali, ricordo che a Pont-Saint-Martin un plesso
scolastico che comprende le scuole medie e le scuole medie
superiori, Liceo e Geometri, sprovvisto di palestra. Utilizzano
come palestra un salone che oltre a non avere le dimensioni
regolamentari, non è neppure salubre, secondo l'opinione di
molti.
Chiedo se fra i programmi per le palestre scolastiche c'è la
previsione della costruzione della palestra di
Pont-Saint-Martin.
PRESIDENTE
: Chiede la parola l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Vorrei informare il Consigliere Tonino
che l'edilizia scolastica non fa parte del settore del turismo.
Casualmente la piscina di Saint-Vincent è diventata scolastica
perché per tre anni consecutivi è stata sottratta la parte di spesa
per le infrastrutture turistiche sportive, per poter finanziare
quella struttura che è venuta a costare 2 miliardi e 200
milioni.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE: - (UV):
Ici je vois que les frais pour les
piscines continuent à augmenter avec une dimension qui n'est pas
simplement arithmétique mais exponentielle. Je pense qu'on devrait
faire une réflexion sur ce point, parce qu'il semble que dans le
programme que nous avons approuvé on prévoit d'autres piscines en
Vallée d'Aoste.
Ici on doit se poser des questions: avant tout, comment ces
piscines sont employées et si les frais des piscines doivent
continuer à augmenter de telle sorte? Et alors, s'il sera le cas
d'en prévoir, et là je conteste aussi une certaine façon la petite
piscine de l'école de Variney, que je vois valide seulement si nous
arrivons à convaincre les gens à employer ces structures qui ne
sont pas seulement sportives, à mon avis.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Mi associo sostanzialmente alle
osservazioni fatte dal Consigliere Tamone; le convenzioni stipulate
fra la regione e gli attuali gestori sono quantomeno discutibili
nel senso che qualunque spesa, fatta a qualunque titolo, viene
coperta con continui esborsi della regione.
Non so se sia questo il metodo più idoneo per invogliare i
possibili gestori interessati ad un risultato, il meno passivo, per
questa attività.
Quando la gestione è organizzata in questo modo, non so se si
hanno dei dati di misura effettivi di quante sono le spese; in
sostanza il deficit, senza troppi distinguo, viene coperto dalla
regione.
PRESIDENTE
: Ha chiesto di parlare il Consigliere Lanivi;
ne ha facoltà.
LANIVI - (DP):
E' stato dimostrato che gli investimenti
in questo settore sono altrettanti denari sottratti agli
investimenti per la sanità. Secondo me c'è da dire solo questo: i
ragazzi della Valle d'Aosta hanno bisogno di questo tipo di
struttura.
Il problema è quello del riscaldamento dell'acqua, che è uno dei
liquidi più costosi da riscaldare.
A questo riguardo occorre fare un discorso molto attento:
personalmente non rimpiango i denari spesi quando sono spesi bene e
non esistono degli sprechi evidenti, però qui il prezzo politico
per l'accesso alle piscine costituisce un risparmio sugli
investimenti per la sanità. Questo è un dato certo, aldilà del
fatto sportivo agonistico.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Dico che, per quanto mi risulta, la
convenzione che regola i rapporti tra regione e gestori è
improntata su dei parametri che premiano, o dovrebbero premiare, il
risparmio e quindi il contenimento dei costi.
La piscina di Saint-Vincent, recentemente inaugurata, ha una
conduzione per conto della regione, pertanto tutte le spese sono
eguagliate dai nostri funzionari. Il prezzo di accesso è di lire
2.000, e quello che più incide è il costo di riscaldamento, anche
se poi esiste un costo del personale.
Abbiamo verificato il costo di piscine gestite all'esterno di
questa regione, che è in tutte identico al nostro, e lo stesso vale
per i prezzi, con la differenza che laddove ci sono delle
conduzioni di piscine che hanno uno equilibrio fra costi e ricavi,
là vi è il lavoro nero, non gestito però dall'ente pubblico.
In questi casi le piscine sono date in gestione a delle società
sportive le quali non rispettano le norme di legge che invece
l'ente pubblico deve rispettare, per cui i bagnini sono solo dei
nuotatori e non sono stipendiati.
Ma tutte le piscine da noi visitate, gestite dall'ente pubblico,
hanno uguale a noi il deficit, i costi sociali ed i prezzi.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Mi sono fatto dare una convenzione, è
una delibera di Giunta che stabilisce queste cose; comunque
verificata quella delibera che attribuisce a quella società la
gestione se non vuoi chiamarla convenzione per indicare il termine
dell'accordo - ho potuto accertare che in pratica ricorre ogni mese
una nuova assegnazione d: denaro. Mi sembra che siamo arrivata a
140 milioni già nei pochi mesi cui effettivamente è stata aperta,
cioè da novembre a marzo.
PRESIDENTE
: Ha chiesto di parlare Consigliere Pedrini; ne
ha facoltà.
PEDRINI - (Indipendenti - PLI):
Non entro nel merito
dell'argomento perchè già tante altre volte ho detto il mio
pensiero; vorrei soltanto ricordare all'Assessore, affinché lo
ricordi alla Giunta, che c'è una piscina in bassa valle di 33X15,50
che è stata offerta sia alla Comunità montana che alla regione
valdostana.
PRESIDENTE
: Ha chiesto di parlare l'Assessore al Turismo,
Urbanistica e Ben: Culturali Pollicini; ne ha facoltà.
POLLICINI - (DP):
Indubbiamente il costo della piscina di
Sain-Vincent è maggiore delle altre, perché è una palazzina dello
sport, vi è anche una palestra e, poiché come sapete riscaldare
l'aria è un costo altissimo, qui chiaramente i volumi da riscaldare
sono più del doppio. Costa di più, ma non la cifra che ha detto
adesso il Consigliere Mafrica. E' intenzione della Giunta offrire,
dopo il primo anno sperimentale, la gestione al comune, vedremo poi
come intervenire. D'altra parte la prospettiva di fare anche delle
altre strutture deve riguardare anche la comunità, non solo la
regione che deve farsi comunque e sempre carico quando invece cerca
di dare ad altri la gestione delle proprie.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Vorrei fare solo due brevissimi appunti:
uno, si è mantenuto stabile il prezzo del biglietto mentre
aumentava normalmente il costo del combustibile.
E' comunque in aumento in quelle piscine, non ancora in quella
di Saint-Vincent, perché è stata appena aperta al pubblico.
Secondo, l'unica speranza seria di avere dei risparmi qui sopra
è riposta nel metanodotto, almeno per quelli della bassa valle,
Saint-Vincent, Aosta, mentre per quelli di Pré-Saint-Didier,
evidentemente, no.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Voglio cogliere l'occasione per
rispondere al Consigliere Nebbia che aveva parlato, nella
discussione generale, della piscina di Pré-Saint-Didier. Adesso la
piscina di Pré-Saint-Didier è stata inserita nelle settimane
bianche, negli alberghi, tant'è vero che nel mese di gennaio e nel
mese di febbraio ha avuto un'affluenza pari quasi a quelle di Aosta
proprio per queste combinazioni e alberghiere e dello sci.
Nel programma per le nuove piscine, c'è la piscina di Verrès che
dovrebbe già decollare quest'anno come fase iniziale.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Al capitolo 49150 su questa legge - la
decisione 71 del '66 - ci sono 20 milioni a residuo, non c'è la
previsione né per l'81 né per l'82: cosa sono questi?
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Al capitolo 50800 si quintuplica il
fondo riservato alle spese impreviste. Credo si possa dire che
occorre essere molto previdenti in questo caso per prevedere tali
spese impreviste; siccome in realtà questi fondi servono per
aggiustare le cose, credo che - a meno di ragioni specifiche - qui
si stia un po' esagerando.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Nelle pagine precedenti, se ben ricorda il
Consigliere Mafrica, sono stati praticamente tolti dei capitoli per
eventi calamitosi, ed abbiamo messo la previsione di questi eventi
in questo capitolo per spese impreviste. Erano a pag. 71 i capitoli
che abbiamo eliminato, c'erano 840 milioni lo scorso anno e li
abbiamo portati qui, visti certi eventi che sono avvenuti.
PRESIDENTE
: Metto in approvazione l'articolo 2:
ESITO DELLA VOTAZIONE
Presenti e votanti: 28; favorevoli: 20; contrari: 8
Il Consiglio approva.
PRESIDENTE
: Do lettura dell'art. 3:
Art. 3
(Erogazioni al Consiglio regionale)
I fondi iscritti nello stato di previsione della spesa ai
capitoli 2000C e 20050 sono messi a disposizione del Consiglio
regionale mediante mandati di pagamento da commutarsi in
quietan
za
di versamento nel conto aperto presso l'istituto
bancario gestore del servizio di cassa del Consiglio
stesso.
PRESIDENTE
: In proposito non è che voglia fare un
intervento che non mi compete, in quanto non ne ho la possibilità
regolamentare. Voglio solo far presente al Consiglio che questo è
un titolo che lo riguarda direttamente, ed anche come la situazione
difficile sul piano finanziario della Regione si trasferisca anche
sulla cassa della contabilità della Presidenza del Consiglio, la
quale ha ancora da pagare residui passivi del 1961 per oltre 120
milioni.
Da qui l'augurio per il voto di questo art. 3, in quanto dei 400
milioni che dovevano essere versati per i primi
4
mesi ne
sono stati versati solo 200 milioni e se non verranno fatti dei
versamenti entro il mese di aprile, la Presidenza del Consiglio non
sarà in grado di pagare le spese obbligatorie e questo i signori
Consiglieri sanno cosa può significare.
Metto in approvazione l'art. 3 testé letto:
ESITO DELLA VOTAZIONE
Presenti e votanti: 35; favorevoli: 26; contrari: 9
Il Consiglio approva.
PRESIDENTE
: Do lettura dell'art. 4:
Art. 4
(Fondo di riserva per le spese obbligatorie)
L'elenco delle spese obbligatorie, di cui al terzo comma
dell'art. 38 della legge regionale 7.12.1979, n. 67, è annesso alla
presente legge (allegato 6).
La Giunta regionale, su proposta dell'Assessorato alle
Finanze, è autorizzata a disporre il prelevamento dal fondo di
riserva di cui al cap. 50750 di somme da iscrivere, sulla base di
quanto stabilito dall'art. 38 della legge regionale 7.12.1979, n.
68, ai capitoli compresi nell'elenco di cui al comma
precedente.
Metto in approvazione l'art. 4:
ESITO DELLA VOTAZIONE
Presenti e votanti: 35; favorevoli: 26; contrari: 9
Il Consiglio approva.
PRESIDENTE
: Do lettura dell'art. 5:
Art. 5
(Fondo di riserva per le spese impreviste)
Ai sensi e per gli effetti di cui all'art. 39 della legge
regionale 7.12.1979, n. 68, sono considerate spese impreviste
quelle indicate nell'elenco n. 7 annesso alla presente
legge.
La Giunta regionale, su proposta dell'Assessore alle Finanze,
è autorizzata
a
disporre il prelevamento di somme dal fondo
di riserva per le spese impreviste, di cui al cap. 50800, per
l'iscrizione delle stesse in capitoli di spesa, non inclusi
nell'elenco di cui al precedente art. 4 a fronte di spese di
assoluta necessità nell'ambito delle funzioni regionali e che non
impegnino i futuri bilanci.
Metto in approvazione l'art. 5:
ESITO DELLA VOTAZIONE
Presenti e votanti: 35: favorevoli: 26; contrari: 9
Il Consiglio approva.
PRESIDENTE
: Do lettura dell'art. 6:
Art. 6
(Riassegnazioni di residui perenti)
Ai sensi dell'art. 38, secondo comma, della legge regionale
7.12.1979, n. 68, è iscritto al capitolo 50810 dello stato di
previsione della spesa, apposito fondo per la riassegnazione dei
residui passivi dichiarati perenti agli effetti amministrativi e
reclamati dai creditori, secondo quanto disposto dall'art. 64,
terzo comma, della legge stessa. I prelevamenti di somme dal
predetto fondo e la loro reiscrizione in appositi capitoli di spese
obbligatorie, sono effettuati con provvedimenti della Giunta
regionale su proposta dell'Assessore alle Finanze.
Metto in approvazione l'art. 6:
ESITO DELLA VOTAZIONE
Presenti e votanti: 35; favorevoli: 26; contrari: 9
Il Consiglio approva.
PRESIDENTE
: Do lettura dell'art. 7:
Art. 7
(Assegnazioni di fondi statali)
Ai sensi dell'art. 42 della legge regionale 7.12.1979, n. 68,
la
Giunta
regionale è autorizzata ad apportare variazioni al
bilancio per l'esercizio 1982, per l'iscrizione di somme derivanti
da assegnazioni dello Stato destinate a scopi specifici in appositi
capitoli della parte entrata e nei corrispondenti capitoli della
parte spesa.
I provvedimenti della Giunta regionale sono comunicati al
Consiglio entro 15 giorni dal loro perfezionamento.
Metto in approvazione l'art. 7:
ESITO DELLA VOTAZIONE
Presenti e votanti: 35; favorevoli: 26; contrari: 9
Il Consiglio approva.
PRESIDENTE
: Do lettura dell'art. 8:
Art. 8
(Determinazione di spese in base a legge di bilancio)
Le autorizzazioni di spese per l'esercizio 1982 concernenti
leggi regionali attualmente in vigore, che regolano attività ed
interventi di carattere continuativo o ricorrente e che rinviano la
loro determinazione alla legge di bilancio, sono disposte dalla
presente legge negli importi indicati
in
corrispondenza di
ciascun capitolo di spesa di cui all'allegato stato di previsione
della spesa.
Metto in approvazione l'art. 8:
ESITO DELLA VOTAZIONE
Presenti e votanti: 35; favorevoli: 26; contrari: 9
Il Consiglio approva.
PRESIDENTE
: Do lettura dell'art. 9:
Art. 9
(Allegati al bilancio annuale)
Sono approvati i seguenti allegati al bilancio per l'anno
finanziario 1982: Allegato 1: quadro di classificazione della spesa
regionale; Allegato 2: quadro generale riassuntivo delle entrate e
delle spese;
Allegato 3a: prospetto delle entrare derivanti da
assegnazioni dello Stato con specifico vincolo di destinazione in
base all'art. 9 della legge 16.5.1970, n. 281 e da assegnazioni in
corrispondenza di delega di funzioni amministrative a norma
dell'art. 4, secondo comma della legge costituzionale 26.2.1948,
n4
;
3b: prospetto delle spese, distinte per capitoli, aventi le
destinazioni di cui alle assegnazioni predette;
Allegato 4: prospetto delle spese per l'adempimento delle
funzioni normali e delle spese per ulteriori programmi di
sviluppo;
Allegato 5: prospetto delle spese classificate secondo
l'analisi funzionale (sezioni) ed economica (categorie);
Allegato 6: elenco delle spese obbligatorie;
Allegato 7: elenco delle spese impreviste;
Allegato 8: elenco dei provvedimenti legislativi in corso per
ciascun fondo globale;
Allegato 9: elenco delle garanzie fideiussorie principali e
sussidiarie prestate dalla regione;
Allegato 10: dimostrazione della formazione del saldo
finanziario presunto dall'esercizio 1981.
PRESIDENTE
: Ha chiesto di parlare il Consigliere Mafrica
sull'allegato n. 8; ne ha facoltà.
MAFRICA - (PCI):
Credo che qui convenga riprendere a
leggere pagina per pagina. A pag. 223 vorrei sapere il fondo
"Interventi nel settore dei trasporti" esattamente a quali spese
previste corrisponde.
PRESIDENTE
: Chiede di parlare l'Assessore all'Industria,
Commercio, Artigianato e Trasporti Chabod; ne ha facoltà.
CHABOD - (DC):
Sono una parte di quei famosi 6 miliardi
che dovremo introitare dallo Stato; abbiamo introitato solo
questi.
PRESIDENTE
: Ha chiesto di parlare il Consigliere Martin;
ne ha facoltà.
MARTIN - (UVP):
Vorrei sapere brevemente cosa si intende
fare con il miliardo destinato all'Agraria regionale, se c'è già
qualche progetto.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
L'Agraria si trova oberata dai rapporti
con le banche che le impediscono di svolgere la sua normale
funzione, perché dovendo pagare una certa quantità di interessi non
può funzionare come calmiere.
Di conseguenza, l'intenzione della Giunta è quella di proporre
al Consiglio regionale una legge che preveda per l'Agraria un fondo
di rotazione e la possibilità di un fondo di esercizio, per poterla
rendere indipendente dai problemi del credito e metterla in grado
di affrontare il mercato nelle condizioni migliori per poi svolgere
la funzione per la quale è stata creata.
Questa legge verrà portata in discussione ed a quel punto sarà
il Consiglio a dire se vuole ancora avere l'Agraria o no.
L'alternativa è questa.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin.
): Contributi alle
Associazioni culturali: 108 milioni; di quali Associazioni si
tratta?
PRESIDENTE
: Chiede la parola l'Assessore alla Pubblica
Istruzione Viglino; ne ha facoltà.
VIGLINO - (UV):
Ceci concerne le refinancement de la loi
que nous avons votée l'année dernière sur les subventions et les
associations culturelles. Je suis certaine que le Conseiller
Carlassare se rappellera que lorsque j'ai présenté cette loi, avec
des montants qui étaient vraiment au minimum, j'ai dit que la Junte
voulait affirmer ur principe, mais que, dès le nouveau bilan
approuvé, nous aurons refinancé cette loi. La somma indiquée
représente le refinancement pour chacune des Associations
culturelles incluses dans la pièce jointe A de la loi sur les
associations culturelles.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Sempre a pag. 224, pongo due domande,
una all'Assessore Pollicini e l'altra all'Assessore Viglino.
All'Assessore Pollicini chiedo se l'aumento di 115 milioni come
contributi alle Associazioni sportive non è un po' limitato, visto
che da anni si è fermi sostanzialmente alle stesse cifre.
Avendo una disponibilità finanziaria così elevata, non si
poteva, o non si potrà in seguito, andare ad un aumento?
Dall'Assessore Viglino invece vorrei sapere come mai rispetto ai
190 milioni previsti nella parte ordinaria per le biblioteche, qui
ce ne sono 410 in più.
PRESIDENTE
: Chiede la parola l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
L'aumento è, secondo me, adeguato e mi
pare che questo trovi una valutazione idonea anche da parte delle
Associazioni sportive in quanto questa proposta è da considerare
non certamente l'impennata, per cui ad esempio si arriva a delle
cifre eccessive, ma un aumento modesto ed allo stesso tempo
abbastanza equilibrato.
PRESIDENTE
: Ha chiesto di parlare l'Assessore alla
Pubblica Istruzione Viglino; ne ha facoltà.
VIGLINO - (UV):
La loi sur les bibliothèques est une loi
unique, en effet c'est la loi n° 30, mais elle se rapporte à trois
chapitres et en particulier le 45800, où nous demandons un
refinancement de 240 millions, car la somme indiquée par la loi,
qui est de 1976, évidemment ne peut pas couvrir les nécessités
actuelles de la programmation pour les bibliothèques. La loi
indiquait 110 millions en 1976. Avec l'augmentation du coût des
livres et avec le projet que nous avons pour de nouvelles
initiatives, la Junte a accepté d'indiquer 240 millions pour
re-financer cette partie.
Ensuite, nous avons un refinancement de 175 millions pour les
contributions aux communes qui construisent des locaux pour
bibliothèques, qui font des restructurations et la loi avait prévu
200 millions pour trois années consécutives. Donc il faut le
refinancer.
Ensuite nous demandons, toujours pou les bibliothèques, chapitre
45900, un refinancement de 170 millions, afin de pouvoir intervenir
auprès des communes avec des subventions qui soient beaucoup plus
proches des dépenses réellement effectuées.
L'année dernière a été une année très difficile pour les
bibliothèques, vu le manque d'argent et les communes ont dû
renoncer à des activités culturelles, car nous étions dans
l'impossibilité de couvrir les 75% que la loi autorise.
PRESIDENTE
: Ha chiesto di parlare il Consigliere Cout; ne
ha facoltà.
COUT - (PCI):
Alla fine degli interventi a carattere
generale, si legge "Interventi per l'adeguamento della rete
televisiva". Nella Commissione speciale per l'informazione, dopo
una lunga discussione sulla necessità di adeguare questa rete
televisiva, avevamo alla fine pensato di chiedere un incontro con
il Presidente della Giunta per sapere a che punto si era con il
superamento della convenzione del '74, con la nuova convenzione che
probabilmente si dovrà preparare.
Forse anticipo alcune cose, ma vedo qui 600 milioni per questo
adeguamento. Vorrei sapere se ci si riferisce ad interventi che
potranno essere visti già con la nuova convenzione o se è
una cosa diversa.
PRESIDENTE
: Ha chiesto di parlare il Consigliere Tonino;
ne ha facoltà.
TONINO - (PCI):
Per la Centrale del Latte è previsto un
aumento di capitale sociale di 200 milioni. Siccome in una
discussione fatta in quest'aula la Giunta aveva affermato che un
aumento di capitale sociale non serviva a niente, in quanto non
portava ad un miglioramento della liquidità, ed aveva parlato di un
fondo oppure di una garanzia fideiussoria per la Centrale, volevo
capire se si è cambiata idea o se sono cambiate le condizioni.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Vorrei chiedere
di che iniziative sono gli interventi nel settore
dell'agriturismo.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Je retiens que l'annexe n° 8 est très
important, parce qu'il contient vraiment l'engagement de cette
administration.
Je voulais poser simplement une question sur le problème de la
fondation pour l'agriculture, afin de savoir à quel point nous en
sommes avec la bâtisse, parce que là maintenant vous avez construit
le premier corps du bâtiment, mais désormais on devrait penser à
abattre l'ancien pour terminer le nouveau.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
La semaine prochaine nous avons la
réunion pour définir le plan de la nouvelle bâtisse de la 2ème
partie et abattre l'ancien.
Per quanto riguarda gli interventi per la rete televisiva,
avevamo 725 milioni di debiti con la RAI, ne abbiamo pagati 125;
questi 600 milioni sono quelli che restano.
Vi informo fin d'ora per quando verrete a parlarmi del futuro
piano che per adesso le cose sono ancora in alto mare, anche perché
le idee RAI cambiano abbastanza sovente.
Per quanto riguarda la questione del la Centrale del Latte, non
ricordo chi e quando abbia mai detto di dare un fondo alla Centrale
del Latte. La fideiussione è un'altra questione e riguarda
l'esercizio. Comunque, qui come al solito, anche se meno di altri
anni, ci sono delle perdite di esercizio che si riportano sul
capitale. Quando il capitale scende al di sotto del terzo, per
obbligo del Codice Civile, bisogna rifinanziarlo. Visto che
praticamente l'unico proprietario delle azioni della Centrale del
Latte è la Regione, in quanto il comune di Aosta non ha più coperto
la sua parte che poi era minima (5%), l'intero aumento del capitale
tocca a noi. Le condizioni alla Centrale del Latte sono migliorate
in quanto è diminuito il numero dei conferitori della Valle d'Aosta
e, di conseguenza, è diminuita la differenza di costi fra stalla e
ricavi generali, è diminuito il deficit.
L'unica soluzione possibile, seria, per la Centrale del Latte -
ed al riguardo era stato fatto uno studio da una Commissione
particolare - consiste ancora una volta nel responsabilizzare
coloro che la gestiscono, perché non serve eliminare tre o quattro
persone; occorre piuttosto stabilire quali sono i rapporti
economici fra costo del prodotto e vendita.
Sappiamo benissimo che in tutte le città del mondo, quando la
Centrale del Latte è gestita con certi criteri, ci si guadagna.
Evidentemente il guadagno è inferiore quando la quantità prodotta è
inferiore, però i 70 q.li giornalieri della Centrale del Latte,
entro certi limiti, sarebbero sufficienti.
Ogni volta che spostiamo il prezzo del latte, lo facciamo per
una serie di parametri dove finiamo sempre per punire regolarmente
la commercializzazione, perché come ho ripetuto migliaia di volte,
gli altri tipi di latte danno al venditore più di quanto non possa
dare quello della Centrale del Latte, a meno di non portare il
prezzo fuori mercato, cioè più in alto. Questo è il motivo di quei
200 milioni.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Mi ero preparato un discorso di sei
pagine, che però non leggo; comunque voglio dire all'Assessore
Pollicini, in quanto la domanda che intendo porre lo concerne
direttamente, che il cap. 37585 "Rifinanziamento L.R. 16.5.1977, n.
36: contributi per piste sciistiche" ha impegnato per un'ora e
mezza di discussione noi del "Comité exécutif de l'Union
Valdôtaine", che siamo rimasti un po' scandalizzati dal fatto che
l'Assessore Pollicini non fosse riuscito ad ottenere dal governo
regionale un finanziamento maggiore per questa voce.
Secondo noi la soluzione delle piste sciistiche è essenziale se
vogliamo dare a questo settore - che riveste una grande importanza
assieme a quelli dell'agricoltura e dell'artigianato - una base
fondamentale per la nostra regione. D'altronde l'Assessore
Pollicini in questo campo ha operato in maniera molto dinamica,
riuscendo ad acquisire alla Regione Valle d'Aosta alcune
manifestazioni sciistiche ad altissimo livello, e di questo bisogna
dargliene atto. Per queste ragioni non abbiamo capito come mai la
Giunta non gli avesse concesso di più.
Si sono fatti due ordini di discorsi: 1°) riguardo alle stazioni
che non hanno ancora piste, le quali in questo momento hanno anche
meno lavoro. Sono situate nella media montagna, sono le meno
frequentate e sono, in effetti, più difficili da fare decollare.
2°) di ordine fondamentale, se vogliamo che la nostra regione si
inserisca definitivamente in quel circuito bianco, necessario in
questo momento a far conoscere ed apprezzare la Valle d'Aosta da un
punto di vista propagandistico con l'uso dello sport dello sci, per
il quale è indispensabile che siano create certe strutture di piste
che invece attualmente noi non abbiamo.
E' evidente che questo discorso deve essere affrontato a livello
regionale. Ci rendiamo anche conto che la partecipazione a questi
tipi di discorsi da parte di coloro che dal turismo traggono anche
degli utili è ancora molto labile. In altre parti dell'Italia,
indubbiamente, la partecipazione in questi casi è diversa, più
grande; il sud Tirolo dovrebbe essere sempre preso ad esempio. I
valdostani invece sono molto più difficili da convincere.
Ma è evidente che con 200 milioni in questo settore non si fa
niente. Forse l'Assessore Pollicini lo sa meglio di me; il
Sestrière, se ha voluto quest'anno garantirsi i campionati
italiani, ha dovuto spendere 360 milioni per ristrutturare una
vecchia pista di sci in modo da renderla agibile. Lo sport dello
sci, a nostro avviso, ha una veste particolarissima per la nostra
regione che andrebbe ridiscussa ed anche ampliata in questo
Consiglio.
Per la discesa libera il problema è quello della sicurezza; il
nostro Assessore lo sa molto bene. Ci sono stati dei drammi lo
scorso anno in Valle d'Aosta e quest'anno al di fuori della Valle,
che hanno toccato atleti di grandissimo valore, come Leonardo David
ed altri: un giovane è morto a Pila, un altro ad Ayas è morto pochi
giorni fa in una gara di discesa libera. Questa prova è difficile,
d'altronde non può essere eliminata perché è una delle prove che
caratterizzano questo sport; ragione per cui riteniamo, anche per
motivi di sicurezza, che la Valle d'Aosta dovrebbe essere dotata di
queste infrastrutture. Ad esempio, per la discesa libera abbiamo
solo la pista "Renato Rosa" di Pila, che per le sue lunghezze e le
sue caratteristiche va bene solo per le donne, mentre per i maschi
non può neanche essere riconosciuta a livello internazionale.
Quindi, è chiaro che siamo carenti e che dobbiamo adoperarci in
tal senso se vogliamo ottenere di fare in Valle quelle gare di cui
la nostra regione ha bisogno per essere riconosciuta a livello
mondiale, perché la Valle d'Aosta viene identificata troppo spesso
con il Monte Cervino, il che è troppo poco avendo anche altre
bellezze da proporre.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ): S
u questo
argomento sento di dover criticare quanto ha detto il Consigliere
Tamone, e cioè il fatto che queste iniziative promozionali servono
alle località turistiche note e che, in ultima analisi, alla
Regione Valle d'Aosta ne derivi abbastanza poco.
Mi permetto di chiedere al Consigliere Fosson se anche lui, a
nome della D.C., è d'accordo con la critica che il Consigliere
Tamone ha fatto alla Giunta, dicendo che all'Assessore Pollicini
hanno dato veramente poco con 200 milioni.
A questo punto saremmo al completo ed all'unanimità contro la
Giunta potremmo raddoppiare lo stanziamento all'Assessore
Pollicini.
La domanda che volevo fare riguarda il finanziamento della L.R.
28.12.1981, n. 85 "Barriere architettoniche". La cifra di 230
milioni viene stanziata sulla base di un ipotetico bisogno, si
tratta di uno stanziamento del tutto sperimentale per iniziare a
rodare questa legge, oppure ci sono già delle idee abbastanza
precise sul tipo di intervento che bisogna fare?
PRESIDENTE
: Ha chiesto di parlare il Consigliere Pedrini;
ne ha facoltà.
PEDRINI - (Indipendenti - PLI):
Mi ha fatto molto piacere
sentire dal Consigliere Tamone che l'esecutivo dell'Union
Valdôtaine ha tenuto presente questo problema, che è uno dei
principali per quanto riguarda il turismo. Proprio stamani sono
andato dall'Assessore Pollicini per fargli questa 'remarque'.
L'Assessore lo può confermare. I 2C0 milioni devono indubbiamente
essere aumentati, anche sulla base di quanto è stato detto su
Sestrière, che è esatto.
PRESIDENTE
: Chiede la parola l'Assessore al Turismo,
Urbanistica e Beni Culturali Pollicini; ne ha facoltà.
POLLICINI - (DP):
Quando si fa un bilancio occorre tenere
presente anche il contemperamento delle esigenze complessive.
La richiesta fatta dopo l'analisi della situazione era 700
milioni; questo per dire che mi faccio carico delle mie
responsabilità, analizzo i problemi, faccio le proposte. In
seguito, la Giunta, a suo insindacabile giudizio e con la sua
altissima saggezza, non sempre da me riconosciuta, ha deciso per
200 milioni, ma il problema lo considero anch'io.
Non dimentichiamo che grazie a questa legge, lo scorso anno, che
è stato carente di neve, si è potuto sciare in pochissime zone solo
perché c'era stato quel lavorio delle piste che ha consentito di
sciare con solo 30 cm. di neve.
E' certo di grossa importanza il problema della presentazione di
una pista ben fatta, ed è un problema che visto in modo diverso;
non c'è dubbio che il discorso complessivo di industria turistica
fa fatica a penetrare nella mente di tutti e lo sforzo comune sarà
quello di farlo penetrare in chi deve poi decidere di assegnare o
700 o 200 milioni.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Per dire che effettivamente potrà essere
rivisto se vi saranno altre disponibilità, ma anche che tutto è
necessario ed importante, e non è detto che debba essere fatto
tutto. Non solo, la cosa che più mi ha colpito, perché qualche
volta dovrei essere più presente al "Comité exécutif" dell'Union
Valdôtaine, avendone il tempo, è stata una nota importante in
quello che ha detto il Consigliere Tamone da non sottovalutare, pur
riconoscendo l'importanza di quanto è stato detto a parte. E' ora
di finirla di mettere tutto e sempre a carico della regione.
Quando c'è stata in questo Consiglio la famosa polemica, durata
un intero pomeriggio, per la pista di bob, si è detto che non c'era
partecipazione popolare e che invece ci deve essere, anche se in
minima parte. E' una questione che a noi sembra importante; lei mi
insegna che il contributo è un sistema particolare che richiede un
certo sforzo anche da un'altra parte. Non solo, ma abbiamo dato e
continueremo a dare dei contributi sia per la formazione delle
piste che per la loro conservazione estiva, ed a questo scopo con
diversi Consiglieri presenti abbiamo fatto dei sopralluoghi.
PRESIDENTE
: Ha chiesto di parlare l'Assessore alla Sanità
ed Assistenza Sociale Rollandin; ne ha facoltà.
ROLLANDIN - (UV):
La cifra che è stata messa sulle
barriere architettoniche
è questa perché la legge è in fase di applicazione, quindi è in
relazione quelle che possono essere le richieste per l'applicazione
di questa legge, dove sono previsti interventi nel settore sulla
base degli adeguamenti fatti.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Se questa cifra
è stata stanziata sulla base di un'esigenza che si ritiene di
coprire almeno in questo periodo, oppure se è uno stanziamento che
tiene conto della sperimentalità di questa legge che è appena
fatta, e che dovrà essere applicata, per cui tutta una serie di
esigenze potranno anche essere modificate, aumentate, corrette.
Vorrei sapere se si ha già un'idea del tipo di intervento che
bisognerà fare complessivamente nelle strutture pubbliche di
competenza della regione.
PRESIDENTE
: Ha chiesto di parlare l'Assessore alla Sanità
ed Assistenza Sociale Rollandin; ne ha facoltà.
ROLLANDIN - (UV):
La risposta è legata al secondo tipo di
intervento, cioè al discorso della sperimentazione di questa legge.
Ho portato prima un altro esempio di leggi di questo settore, dove
è dimostrato quanto sia difficile sensibilizzare anche chi può
sfruttare questi strumenti; quindi la cifra relativamente modesta
che è stata messa in relazione al momento di sperimentabilità della
legge, tenendo conto di quali potranno essere gli interventi dal
momento in cui viene approvato il bilancio in poi.
In seguito verrà esaminata la possibilità di spesa in questo
settore in relazione a quelle che possono essere le domande, in
quanto questa legge è stata appena approvata. Quindi, è una cifra
che francamente non ha dei presupposti validi per dire ci sono tot
richieste, in base alle quali abbiamo messo quella. Se volessi fare
un discorso di comodo potrei dire: è stato chiesto un miliardo,
sono stati dati solo 230 milioni.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Due domande su questa ultima pagina:
sulla protezione civile vorrei sapere se la Giunta intende portare
qualcosa in Consiglio o intende continuare tutto a livello di
Giunta; sul metanodotto vorrei sapere se esistono diverse copie
della convenzione, perché ieri il Presidente ha letto qualche
frase, ed invece persone che si interessano del settore mi hanno
riferito di una convenzione in cui sarebbe previsto un sistema
diverso per i pagamenti.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV):
Per la protezione civile siamo, se
ricordo bene le tappe, a questo punto: sono stati ordinati i
materiali, è stata scelta la ditta che fornirà i materiali in base
al piano, entro una decina di giorni dovrebbero essere date le
disponibilità delle bande dei canali per le comunicazioni, si
faranno le prove.
Non ho capito invece qual era la domanda del Consigliere
Mafrica, e cioè se il piano è stato ordinato.
L'Assessore Rollandin ha capito? Allora risponderà lui.
PRESIDENTE
: Chiede la parola l'Assessore alla Sanità ed
Assistenza Sociale Rollandin; ne ha facoltà.
ROLLANDIN - (UV):
In relazione ad una interpellanza che è
stata fatta su questo problema, mi ricordo che era stata data
notizia del piano presentato da parte di quegli esperti che avevano
lavorato in Giunta. Siccome il discorso aveva una certa esigenza,
da parte della Giunta era stata fatta la scelta di dar subito
mandato poiché le procedure erano estremamente lunghe. Pertanto la
giustificazione di questa spesa è in relazione all'urgenza che
c'era di mandare avanti il piano, che verrà presentato poi in
Consiglio con tutti i dettagli.
PRESIDENTE
: Ha chiesto di parlare il Vicepresidente
Faval; ne ha facoltà.
FAVAL - (UV):
Una brevissima integrazione a quanto è
stato detto dal Presidente della Giunta.
Come era stato previsto, le centraline meteorologiche che sono
installate per quello studio che i componenti della Commissione
Energia conoscono bene, faranno parte integrante del servizio della
Protezione Civile. Questo è molto importante se si tiene conto che
in particolari periodi dell'anno, vale a dire in inverno, queste
contribuiranno a dare a questo servizio tutti gli elementi
conoscitivi per quanto riguarda la neve e le eventuali valanghe, ed
in parte risponde alla domanda che in precedenza aveva fatto il
Consigliere Tonino sulla prevenzione delle valanghe, anche se, come
tutti gli esperti sostengono, il fenomeno neve, pur essendo stato
allo studio per molto tempo, è veramente uno dei problemi più
difficili da prevedere.
PRESIDENTE
: Ha chiesto di parlare il Consigliere Berti;
ne ha facoltà.
BERTI - (Artigiani e Commercianti):
Vorrei avere delle
precisazioni sulla legge n. 24 del 30 novembre 1965 - sarebbe la
famosa legge che dava 16 milioni per acquisto, alloggio,
ammodernamento della casa, ecc. - 2 miliardi mi sembrano qui
estremamente esigui come cifra, dovendo tenere presente una certa
inflazione dopo tre anni che è rimasti praticamente ferma, e
l'interesse naturalmente elevatissimo rispetto ai tempi del
'79-'80.
Vorrei sapere se questo è solo u: piccolo incentivo, con la
prospettiva di variazione che aggiunga altri fondi o se il
concentramento viene fatto ne: quartiere Cogne.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
A parte che di questo articolo abbiamo già
discusso ieri, oggi, chiarendo che nella revisione della legge si
vedranno tante cose, vorrei però fare presente che quei 2 miliardi
non servono per dare mutui di 16 milioni a ogni richiedente, ma
sono per contributi in abbattimento del conto interesse.
PRESIDENTE
: Ha chiesto di parlare Consigliere Berti; ne
ha facoltà.
BERTI - (Artigiani e Commercianti):
So che con l'ultimo
rifinanziamento, che risaliva ancora al'79, 4 miliardi e mezzo,
abbiamo soddisfatto 270 domande, cioè quando c'era un limite di l0
milioni con una concorrenza del 4% di interesse.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Quando abbiamo rifinanziato, allora,
abbiamo speso 450 milioni - successivamente aumentati a 900 milioni
- per soddisfare tutte quelle domande che tuttora non sono
soddisfatte. Praticamente c'è carenza di domande - ed ho già
spiegato che andremo ad una revisione della legge - proprio perché
c'è una difficoltà a contrarre ì mutui con le banche.
Nel rifare la legge vedremo tutti insieme certi accorgimenti che
vogliamo portare nell'edilizia abitativa, per favorire sia quelli
che desiderano avere l'alloggio, sia gli imprenditori che intendono
costruire.
PRESIDENTE
: Metto in approvazione l'articolo 9:
ESITO DELLA VOTAZIONE
Presenti e votanti: 34; favorevoli: 26; contrari: 9
Il Consiglio approva.
Do lettura dell'art. 10:
Art. 10
(Bilancio pluriennale)
E' adottato e approvato il bilancio pluriennale per il
triennio 1982/1984 annesso alla presente legge (allegato
C).
Metto in approvazione l'art. 10:
ESITO DELLA VOTAZIONE
Presenti e votanti: 34; favorevoli: 25; contrari: 9
Il Consiglio approva.
PRESIDENTE
: Do lettura dell'art. 11:
Art. 11
La presente legge è dichiarata urgente ai sensi del terzo
comma dell'articolo 31 dello Statuto speciale ed entrerà in vigore
il giorno successivo a quello della sua pubblicazione sul
Bollettino Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Anche se la giunta ha presentato il
bilancio in ritardo, per non ostacolare la volontà del Consiglio,
votiamo anche noi l'art. 11, relativo all'urgenza.
PRESIDENTE
: Ha chiesto di parlare l'Assessore alle
Finanze Ramera; ne ha facoltà.
RAMERA - (DC):
Dato che è l'unica possibilità, dieci
secondi mi si perdonino.
Poiché stamani mi hanno dato 10 in condotta e 0 in profitto,
dico che preferirei essere considerato un mediocre. Il 10 in
condotta mi offende, perché ho sempre avuto 7 in condotta a scuola
e non vorrei, invecchiando, averlo qui.
PRESIDENTE
: Metto in approvazione l'articolo 11:
ESITO DELLA VOTAZIONE
Presenti e votanti: 34; maggioranza: 18; favorevoli: 34
Il Consiglio approva all'unanimità.
PRESIDENTE
: Il Consiglio è chiamato a pronunciarsi per
votazione segreta sul complesso della legge.
Ha chiesto di parlare il Consigliere De Grandis per
dichiarazione di voto; ne ha facoltà.
DE GRANDIS - (PRI):
Nel corso della discussione, articolo
per articolo e capitolo per capitolo, ho preso la parola molto
raramente e solo per chiedere alcuni chiarimenti di carattere
marginale, perché ritenevo di avere esposto le mie valutazioni sul
bilancio compiutamente nel corso della discussione generale.
In questa sede mi preme richiamare alcune cose, anche sulla base
di quanto è stato detto nel corso di questi due giorni di
discussione. Se non sono intervenuto così frequentemente sui vari
capitoli, nonostante in passato abbia fatto notevoli interventi per
quanto riguarda i residui passivi o le scelte dei finanziamenti
singoli, non l'ho fatto per due ragioni: prima di tutto mi sembrava
del tutto inutile e ripetitivo insistere sui singoli residui, in
quanto la valutazione a mio avviso delle motivazioni che provocano
i residui, dovrebbe essere fatta più compiutamente in sede di
bilancio consuntivo; poi perché annetto una notevole importanza a
quella famosa revisione della legge di spesa che è in corso e che è
stata richiamata un po' da tutti i gruppi consiliari - e questo mi
ha fatto piacere perché è stata riconosciuta come una esigenza
reale.
A questo proposito voglio informare il Consiglio, perché nessuno
dei rappresentanti della Giunta lo ha fatto, che questa revisione
non è giacente orizzontale in un cassetto come alcune leggi del
Parlamento, ma sta camminando, anche se non sta correndo.
Sia l'Assessore Ramera che il ragioniere capo sono stati da me
continuamente assillati, forse mi avranno mandato un bel po' di
accidenti, perché si accelerasse questo lavoro, notevolmente
oneroso, che è stato completato per quello che riguarda le leggi
dell'ultimo decennio, dagli Assessorati all'Agricoltura e ai Lavori
Pubblici ed alla Sanità, mentre spetta ora ai singoli Assessori
esaurirlo con tutta una serie di valutazioni e rilevazioni che
riguardano i loro Assessorati, sulla dinamica della spesa di queste
leggi e sull'efficacia prodotta dagli interventi fatti da queste
leggi. Mi risulta che fra breve saranno pronte anche le revisioni
per gli altri Assessorati, ed in quel momento, con in meno tutti
questi elementi, valuteremo quali sono le leggi da rivedere, quali
quelle da abrogare, le nuove leggi da fare che comprendano tutta
una serie di interventi più efficaci ed incisivi capaci di indurre
ulteriori elementi di investimento da parte di altre forze
economiche.
In questa sede vorrei rimarcare che le critiche che ho fatto a
questo bilancio, le ho fatte con estrema franchezza ma anche con il
preciso obiettivo di fare delle proposte, e non con l'obiettivo
contrario di voler denigrare quello che è stato fatto. Ho espresso
il mio apprezzamento soprattutto per quanto riguarda gli
investimenti di notevole portata ed ho anche messo in evidenza che
a mio avviso la parte più difficile non è quella che è stata fatta,
ma quella che si deve fare; vale a dire che c'è voluto un certo
impegno per riuscire ad elaborare questo progetto di bilancio in
questo modo, impegnandosi soprattutto negli investi
menti di notevole importanza, occorre adesso un impegno ancora
maggiore per riuscire a realizzare quello che ci si è posti in
animo da fare. Raggiungere questi obiettivi ho già detto che non
sarà facile perché non dipendono solo dalla volontà dell'esecutivo
e della Regione, ma comportano anche il concorso di volontà esterne
alla regione che non sarà facile riuscire a fare convogliare in
tempi brevi, anche perché questo bilancio 1982 parte con 4 mesi di
ritardo, per le ragioni che tutti conosciamo.
Sotto questo aspetto vedo il progetto di bilancio dell'82, ne
apprezzo il valore, ho detto quali sono a mio avviso le ombre, ma
certo non mancherà nel corso della legislatura di fare un certo
tipo di azione perché questo impegno non venga mai meno per la
realizzazione degli obiettivi che ci si è dati. Vorrei anche dire
che nel corso del dibattito che c'è stato nella Commissione Affari
Generali, ho sentito che è intenzione dell'Assessorato alle Finanze
chiedere periodicamente ai singoli Assessorati a che punto sono con
gli impegni di spesa e con le spese, per avere davanti quegli
indici di realizzazione che consentono all'Assessorato alle Finanze
di verificare qual è la capacità di spesa dei singoli
Assessorati.
Questo è molto importante perché consente di verificare dove ci
sono lentezze e difficoltà nella spesa, e serve anche per tenere
all'erta i vari Assessori, i quali, nel caso in cui non riuscissero
a spendere i fondi che gli sono stati destinati, non solo avranno
dei solleciti da parte o del Presidente della Giunta o
dell'Assessore alle Finanze, ma addirittura potranno correre il
rischio di vedersi stornati quei fondi che verrebbero girati ad
altri settori dove invece la spesa riesce ad essere effettuata.
Per queste ragioni voterò a favore di questo progetto di
bilancio.
PRESIDENTE:
Ha chiesto di parlare il Presidente della
Giunta; ne ha facoltà.
ANDRIONE - (UV):
Vorrei fare con due brevi considerazioni
il punto della situazione, tenendo conto delle numerose critiche
politiche ed amministrative, che sono state fatte.
E' la prima volta, dopo numerosi anni, cioè da quando è stata
trasformata l'IGE in IVA, che la regione ha di nuovo un bilancio, o
perlomeno ha dei criteri di bilancio come competenza che sono
proporzionali alle sue capacità di spesa ed a quelli che sono i
compiti regionali.
Questo evidentemente pone alla Regione una serie di problemi di
adattamento e di strutture ed anche una serie di problemi di
ideazione e di capacità di porre al giusto livello quelli che
devono essere gli interventi: il tutto in una situazione - non deve
essere dimenticata - di grave crisi perdurante, senza, per quanto
sia dato di vedere in questo momento, delle possibilità di uscita
dal tunnel.
La politica, d'altra parte, ha le sue regole ed è un fatto
dinamico, come è già stato sottolineato - e lo ripeto anch'io.
Attraverso questa legislatura, che è giunta all'ultimo anno,
abbiamo assistito a dei movimenti politici che non sono né delle
prese di ostaggio, né delle conversioni sulla via di Damasco,
perché prima di entrare in Giunte con i democratici popolari
abbiamo presentato delle liste per le elezioni legislative, credo
anche eleggendo un deputato e un senatore.
Prima che il PSI dichiarasse di far parte di questa maggioranza,
abbiamo con quel partito ed altri formato una maggioranza in comune
di Aosta, e questo secondo una certa logica politica che poi
inevitabilmente o sfocia in rottura da una parte, o in accordo
dall'altra, perché non si deve stare in mezzo ad una guado per un
tempo indefinito.
Per cui dividendo in due parti il breve sermone, vorrei dire
alle forze di maggioranza ed alle forze che lealmente lo hanno
sostenuto, anche se de posizioni più critiche e distanti de una
vera e propria organicità con le altre forze, che l'approvazione di
questo bilancio costituisce un passo in avanti ed al tempo stesso
uno stimolo, e che di conseguenza il saperlo insieme gestire deve
diventare l'obiettivo comune a tutti noi che apparteniamo e questo
tipo di schieramento.
Allo stesso modo siamo coscienti che è doveroso che la critica
che viene fatta da parte dell'opposizione, deve essere da noi per
quanto possibile capita e recepita, per cui un certo tipo di
collaborazione da posizioni assolutamente differenti deve esistere,
non in funzione di un accordo superficiale, ma in funzione di un
corretto gioco democratico secondo il quale queste critiche, a
volte acerbe e secondo noi anche ingiuste, devono avere il loro
peso ai fini di questa collaborazione.
E' nostra convinzione, ma potrei dire è mia assoluta
convinzione, che o la regione riesce a mutare - e non a mutare nel
senso di proporre continuamente nuove cose - il rapporto
politico-amministrativo con la popolazione valdostana, o rischiamo
veramente di arrivare ad una regione autonoma, ma non per le
ragioni profonde, morali e spiriturali, che hanno giustificato la
nostra autonomia, ma solo perché ha una capacità di spesa di un
certo numero di miliardi. Per quanto ci riguarda, non vogliamo
arrivare a questo.
PRESIDENTE
: Ha chiesto di parlare il Consigliere Martin;
ne ha facoltà.
MARTIN - (UVP):
Il bilancio regionale che abbiamo
esaminato in questi due giorni è certamente un bilancio molto
ricco, specie se rapportato a quello del 1981, e lo è grazie alla
felice risoluzione del riparto fiscale, che ci consente di
introitare i 7/10 delle imposte erariali riscosse in Valle d'Aosta
per l'81 e l'82 ed il 9/10 delle stesse imposte a partire dal
1983.
Il gettito di questi tributi per effetto del riparto fiscale si
è fatto sentire in maniera favorevolissima, passando dai 147
miliardi del 1981, ai 416 miliardi del 1982 con un aumento
percentuale dell'82%.
Senza voler ricordare le traversie subite da quella che è oggi
diventata la legge 690, e senza voler ricordare i diversi
contributi che tutti i gruppi consiliari hanno dato per la felice
risoluzione del riparto fiscale, mi pare giusto sottolineare che la
maggioranza regionale con l'approvazione della legge 690 ha
centrato il suo maggiore e principale obiettivo, ridando
l'autonomia finanziaria ad una regione che stava rischiando il
collasso economico.
Lo scorso anno, in occasione della approvazione del bilancio
'81, avevo asserito che il nostro movimento non aveva prestato
eccessiva attenzione alla stesura di quel bilancio che
consideravamo un semplice strumento contabile, stante la pochezza
delle entrate a fronte di impegni di spesa in continuo aumento. Ed
avevo anche affermato che l'attenzione sarebbe stata senz'altro
maggiore quando si fosse trattato di indirizzare nei giusti canali
le cospicue entrate del riparto fiscale perché a quel punto il
bilancio si sarebbe tramutato da strumento contabile a strumento di
governo della maggioranza regionale.
Il giudizio che diamo dell'impiego di questo denaro in questo
bilancio è sostanzialmente positivo; vi sono, è vero, alcune
iniziative che ancora non ci convincono appieno, come ad esempio
l'agraria regionale per la quale, comunque, attendiamo di vedere il
progetto che il Presidente Andrione ha detto poco fa di presentare
fra non molto, e vi sono dei settori, in particolare quello del
turismo, verso il quale avremmo preferito che si fosse compiuto uno
sforzo finanziario maggiore.
Ma è giusto tuttavia riconoscere che le grandi linee che avevamo
indicato sono state seguite e che le scelte prioritarie più
importanti, che erano alla base dell'accordo di maggioranza, sono
state rispettate. Sono scelte che, d'altronde, hanno trovato
d'accordo, almeno in linea di principio, le stesse forze
dell'opposizione, e non potrebbe essere altrimenti essendo le
stesse frutto di discussione e di dibattiti che ci hanno impegnati
nel Consiglio regionale e fuori e che sono di fondamentale
importanza per l'economia e la società valdostana. D'altronde, se è
vero che la regione dispone oggi di una buona disponibilità
finanziaria, è altrettanto vero che è nostro dovere quello di
impiegare al meglio queste risorse per permettere una crescita
economica, sociale e culturale della regione.
Non dobbiamo infatti farci delle illusioni, non siamo certamente
una regione senza problemi; al contrario, la crisi economica e
morale, che da alcuni anni ha colpito lo Stato italiano, ha
raggiunto anche noi.
Le nostre industrie stentano a piazzare i loro prodotti, la
nostra maggiore azienda si dibatte in una crisi senza precedenti,
costretta a lavorare i prodotti sui quali è già certa in partenza
una perdita anche consistente, e alle prese con una
ristrutturazione massiccia senza però avere ancora ricevuto un
quattrino dallo Stato, pur essendo state emanate per l'occasioni
leggi speciali, e dovendo quindi ricorrere continuamente al credito
bancario a tassi proibitivi, esponendosi così finanziariamente in
misura sempre maggiore.
Il settore tessile è in piena crisi, le ore di cassa
integrazione dell'81 sono salite a livelli record; abbiamo avuto in
questi due giorni la compagnia di alcune lavoratrici della SIV,
ultima azienda entrata in crisi. La nostra agricoltura è certamente
una delle più povere, soprattutto in relazione al tipo di
territorio, ma non per questo va dimenticata per l'importanza che
riveste anche per lo sviluppo di altri importanti settori.
A questo proposito vorrei dire all'Assessore Marcoz che non sono
d'accordo nel continuare ad elargire contributi inconsistenti come
a volte succede; sono invece del parere che l'Agricoltura vada
aiutata e vadano ancora aumentati questi contributi ma per delle
cifre per cui valga veramente la pena.
E' un discorso molto difficile, che dobbiamo però avere il
coraggio di fare, in quanto dobbiamo smettere di abituare i nostri
agricoltori a diventare, come tante altre categorie, degli
assistiti e dobbiamo invece riportarli alla loro mentalità
risparmiatrice.
Dando loro dei contributi inconsistenti non risolviamo certo i
loro problemi, al contrario, abbiamo un consistente dispendio di
energie per la regione. Quindi, sono d'accordo con quanto diceva il
Consigliere Bordon che la nostra agricoltura va aiutata ancora di
più di quanto si faccia adesso, ma cominciamo ad aiutarla con delle
cifre che abbiano almeno 4 zeri, quella al di sotto non servono a
niente.
La crisi morale che ha colpito l'Italia e che sembrava
fortunatamente esclusiva competenza delle grandi città industriali,
della capitale e del meridione, è esplosa anche in valle con gli
ultimi tristi avvenimenti che tutti ricorderete, facendoci notare
che furti, violenze e sequestri ci sono anche da noi e che,
purtroppo, il giro della droga è diventato una triste realtà anche
per la Valle d'Aosta, sulla quale faremo bene tutti quanti a
meditare ed a proporre idonee soluzioni.
Ecco quindi la necessità di impiegare nel modo migliore le
entrate del riparto fiscale, per togliere da questo stato di crisi
generale la nostra regione. La scelta del metanodotto per quanto
riguarda le industrie è certamente molto importante. La Cogne, se
vuole salvarsi, deve puntare su due direzioni principali: la
riduzione dei costi ed il perseguimento della qualità del prodotto.
Con il metanodotto, entrambi questi obiettivi possono essere
raggiunti.
La finanziaria può probabilmente essere un altro utile strumento
per aiutare l'industria; non conosciamo esattamente i termini
dell'operazione, per cui ci riserviamo di esprimerci non appena i
contorni saranno più delineati.
Il problema del decentramento era una delle basi dell'accordo di
maggioranza stilato nel 1979; non aveva potuto essere affrontato
prima per la mancanza dei fondi necessari, ma è un problema che
sentiamo particolarmente, per cui riteniamo positivo averlo
affrontato con uno sforzo finanziario anche notevole.
La viabilità, pur con tutti i problemi indotti creati dal tipo
di progetto e dal tipo di tracciato che ancora non sono stati
completamente definiti, deve essere veramente affrontata di punta e
se il mezzo più idoneo sarà quello di fare il primo passo in merito
al finanziamento, ebbene questo passo dovrà essere fatto, perché è
impensabile continuare a far vivere nel terrore le migliaia di
persone che percorrono la statale 26 o che vivono ai bordi della
statale stessa.
E, per quanto riguarda la viabilità, non scorderei nemmeno la
statale 27 che, seppure in misura minore raggiunge in certe
località punte di pericolosità altissime.
Chiederei pertanto all'Assessore ai Lavori Pubblici ed al
Presidente della Giunta di impegnarsi presso l'ANAS affinché
vengano almeno realizzati quei lavori che i sindaci dei comuni
interessati avevano a suo tempo sollecitato.
Detto questo, annuncio il mio voto favorevole per il bilancio
1982.
PRESIDENTE
: Ha chiesto di parlare il Consigliere Pedrini;
ne ha facoltà.
PEDRINI - (Indipendenti - PLI):
Avevo preparato un
intervento abbastanza lungo, quanto meno una premessa alla
dichiarazione di voto che avevo annunciato, ma vista l'ora ritengo
solo di dover accennare ad alcune cose che avevo già detto ieri
sera.
Mentre nei grossi problemi siamo perfettamente d'accordo - e mi
richiamo appunto a quanto ho già detto - in alcune voci sono
indicati dei rivoli che ci lasciano perplessi e che seguiremo
senz'altro da vicino, perché dovranno essere messi a disposizione
della pubblica utilità e non già di persone singole o cricche
appositamente create.
Uno che seguiremo da vicino in modo particolare è quello degli
speciali incarichi, perché non riteniamo che determinate cifre
possano essere spese con una voce soltanto, senza dei chiarimenti
che il Consiglio sarebbe bene vedesse di volta in volta.
Vorrei fare una precisazione per quanto riguarda la Camera di
Commercio: forse ieri sono stato frainteso in quanto avevo detto
che sono favorevole alla Camera di Commercio oppure ad un organismo
che, se anche non si chiama con lo stesso nome, sia preposto
ugualmente a quei compiti che le Camere di Commercio assolvono in
tutta Italia; invece non esistendo nella nostra regione la Camera
di Commercio, questo organismo ha delle lacune che tutti, da
artigiani a commercianti, fino a quelli che frequentano questo
ambiente, purtroppo hanno dovuto constatare sino ad oggi.
Tornando alla dichiarazione di voto, direi che indipendentemente
dalle varie opinioni, abbiamo fatto parte di questa maggioranza non
già in senso partitico, quanto invece di amministrazione regionale:
vi tengo a sottolinearlo in modo particolare perché certe pastette
fatte all'ultimo minuto non riscuotono né le nostre simpatie né
tanto meno() quelle dell'opinione pubblica.
E' chiaro che la nostra approvazione del bilancio costituisce
una "scelta di campo" - dico scelta di campo fra virgolette - che
deve trovare una risposta logica da parte delle forze di
maggioranza.
E' altresì evidente che non possiamo non approvare il bilancio
che recepisce le richieste fatte dai liberali per anni ed anni,
come la superstrada Aosta-Courmayeur, il metanodotto, che per primi
abbiamo richiesto ed in particolare la finanziaria, per cui già ci
battemmo soli soletti, contrariamente a quanto qualcuno ha
affermato in quest'aula, più di dieci anni fa.
Ciononostante, vogliamo come sempre chiarire che seguiremo
attentamente i vari contributi ad opere sotto i 100 milioni, che
non devono essere calcolate - come già ho detto precedentemente -
come somme di sottogoverno o da dispensare prima e durante le
prossime elezioni regionali e ci dissociamo fin d'ora e denunceremo
tutto quanto riterremo non valido per la collettività
valdostana.
Vorrei aggiungere pertanto che, in questo ultimo anno di
amministrazione, voteremo a favore di tutti quei sani provvedimenti
che abbiamo esaminato in bilancio e che riteniamo debbano essere
affrontati decisamente non solo sulla carta, ma anche nella realtà
dei fatti, così come siamo pronti a votare contro tutto ciò che
riterremo non valido e dannoso per la popolazione della nostra
regione.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (PCI):
Le dichiarazioni di voto sono tutte un
po' scontate e anche ripetitive ma fanno parte dei doveri dei
diversi gruppi consiliari, quindi anche noi ribadiamo concetti che
abbiamo già affermato.
Non condividiamo l'impostazione di questo bilancio, innanzi
tutto per come è stato preparato. L'Assessore Ramera si è preso
l'impegno per il bilancio 1983, e glielo ricorderemo, di portarlo
nei tempi dovuti e di consultare preventivamente le organizzazioni
sindacali e le altre associazioni. Per questo bilancio una
consultazione preventiva non è avvenuta, mentre invece uno sforzo
per raccogliere stimoli, idee, suggerimenti avrebbe potuto essere
utile.
Il secondo elemento che ci porta a giudicare negativamente il
bilancio è il mancato ricorso al metodo della programmazione, cosa
che viene dichiarata in modo esplicito. Continuiamo a ripetere che
non abbiamo un'idea utopistica della programmazione, che pensiamo a
fatti concreti, a piani di intervento, a progetti obiettivi da
discutere e da verificare, ed in questo senso - almeno per quanto
ci riguarda come forza politica - abbiamo cercato con alcune
proposte, che abbiamo denominato Programma-quadro quinquennale
'82-'86, di confrontarci con la popolazione, di dare dei
suggerimenti anche alle forze di maggioranza.
Pensiamo che non sia stato inutile quel lavoro, almeno sotto
l'aspetto del controllo esercitato dall'opposizione anche
sull'entità delle entrate.
Si possono poi avere diverse opinioni sul fatto di scrivere o
meno gli arretrati '81 tutti nel bilancio di quest'anno e anche nel
bilancio dell'anno successivo, ma il fornire le dimensioni delle
entrate regionali secondo noi è servito a tutti e ci pare anche che
abbia dato qualche frutto per una sostanziale verifica fra le
nostre previsioni e quelle che si possono fare complessivamente in
questo caso.
Dobbiamo dire anche che alcune proposte da noi inserite nel
nostro programma assieme anche ad altre forze, le troviamo nelle
proposte della Giunta; per queste ovviamente in sede di discussione
dettagliata ci sarà anche il nostro contributo, cioè un giudizio
positivo.
Quello che invece, sostanzialmente, ci porta ad un giudizio
negativo sul bilancio è il fatto che non si è voluto, in presenza
di una novità rilevante come l'aumento del 130% delle entrate,
andare a tentativi di revisione dei tradizionali meccanismi di
spesa.
L'anno scorso abbiamo detto qualche volta che si sono fatte 7000
delibere; io come Consigliere d'opposizione impiego molto tempo
anche solamente a leggerle; mi chiedo come faccia la Giunta a
produrre così tante delibere e per quanto tempo discuta su ogni
delibera.
Ma la Giunta, lo scorso anno, ha anche emesso 45000 mandati di
pagamento; mi chiedo quanti ce ne saranno quest'anno.
Sono questioni che potrebbero essere superate se invece di
disperdere la spesa pubblica la si concentrasse in interventi di
più grosso respiro; questo non lo si è voluto fare soprattutto
perché, ad un anno dalle elezioni, non si sono voluti correre dei
rischi. Tuttavia una innovazione in questo senso dovrà prima o poi
essere fatta nell'interesse non solo delle forze d'opposizione, ma
in difesa della solidità stessa della società e dell'economia
valdostana.
Per quello che riguarda alcune considerazioni di carattere
politico, penso di dover dire che si può non essere soddisfatti
dell'autonomia valdostana; ci sono da distinguere però due versanti
di questa autonomia, in quanto si può non essere soddisfatti perché
si ritiene - e noi questo lo condividiamo - che lo Stato o più
precisamente il Governo non lascino al popolo valdostano tutta
l'autonomia a cui, per la sua storia, ha diritto.
C'è però un altro versante dell'autonomia, che è quello del modo
con cui questo popolo riesce ad esprimere il proprio governo.
Riteniamo che con un riparto di questa consistenza, dal punto di
vista finanziario almeno, non abbiamo più niente da rivendicare nei
confronti dello Stato e che molto della nostra autonomia dipenda da
come noi utilizziamo le risorse di cui disponiamo.
Per quel che riguarda i poteri, la battaglia deve continuare
perché molti poteri che la regione ha nel suo statuto non vengono
ancora utilizzati. Quindi, crediamo che anche in questo modo di
intendere l'autonomia si debba andare, aldilà della pura critica,
alle responsabilità - che pure ci sono - dello Stato e del Governo
e che si debba guardare più in profondità di come si opera nella
nostra regione.
Abbiamo l'impressione anche ancora non si sia superata
un'impostazione che sta lentamente trasformando sempre più la
regione e l'esecutivo regionale in una specie di banca, di agenzia
per sovvenzioni a disposizione di tutti i gruppi sociali e di
quelli che hanno possibilità di chiedere per le più diverse
ragioni. Questa situazione deve essere superata altrimenti non ci
potranno essere interventi veramente efficaci.
Qualcuno diceva stamani che le nostre critiche lasciano il tempo
che trovano, nel senso che sono già all'interno di proposte fatte
dalla maggioranza. Devo obiettare che questo è un rilievo puramente
dialettico perché in realtà noi non condividiamo molte delle
proposte avanzate non nel bilancio, ma nell'iniziativa generale
della Giunta. Non condividiamo il tipo di politica industriale, ed
è venuto fuori oggi in modo chiaro che ci sono delle concezioni
differenti; non condividiamo quella che riteniamo un'inerzia che
comincia a diventare dannosa nel settore dell'agricoltura; nel
turismo non condividiamo neppure quel puntare gli interventi, che
per alcuni aspetti sono dinamici, solo su una serie di centri e per
iniziativa già collaudate, trascurando zone e strati interessati ad
uno sviluppo turistico differente.
Abbiamo anche molte perplessità sul modo di intendere
determinati servizi, per cui a volte si punta più alle quantità che
alla qualità dei servizi stessi.
Quella che abbiamo fatto è una critica che riteniamo alternativa
rispetto all'impostazione della maggioranza; anche per il
decentramento il ricordare sempre la funzione delle Comunità
montane non è un puro ricordo o nostalgia di un ruolo che queste
potrebbero avere, ma è un intendimento per una gestione diversa
della cosa pubblica in Valle d'Aosta.
Crediamo perciò di avere in questi giorni esercitato il nostro
ruolo di opposizione e non abbiamo neanche l'impressione che la
maggioranza si sia allargata e consolidata in questi ultimi tempi e
nel corso di questo dibattito.
Mi sono anche fatto un'idea di tipo fisico che le opposizioni
abbiano tensioni interne tali che quando una maggioranza si allarga
tende poi a scindersi come avviene per le gocce d'acqua che
assumono un volume troppo rilevante, per cui allargandosi la
maggioranza aumentino anche i contrasti e le difficoltà di
organizzare in obiettivi convergenti tutte le diverse proposte e le
diverse posizioni.
In questo senso devo dire che ci sono stati da parte degli
Assessori in questi giorni segni di stanchezza, l'unico che non li
abbia dati è l'Assessore Chabod. Li voglio considerare però non
solo dei sintomi di stanchezza personale, ma anche delle difficoltà
che in qualche modo riflettono una complessità di rapporto
all'interno della maggioranza che tiene - dal nostro punto di vista
politico - aperte delle possibilità per soluzioni differenti.
L'aumento del bilancio ovviamente aumenta la responsabilità
della maggioranza e, al tempo stesso, anche quella
dell'opposizione; noi abbiamo fatto in questa occasione un lavoro
puntuale, non siamo rimasti a pure critiche di schieramento, ma
siamo entrati nelle diverse voci del bilancio, facendo delle
considerazioni anche sui diversi capitoli.
Crediamo che questa responsabilità continueremo ad averla
presente per l'ultimo anno e con questo lavoro pensiamo di svolgere
il ruolo che è stato attribuito dagli elettori alla nostra forza;
ruolo di un punto di riferimento per una gestione democratica del
potere regionale differente.
E' anche nostra opinione che se veramente si vuole cambiare, pur
con il tempo dovuto e con tutte le cautele, il modo di governare la
regione, senza dover rinviare il piano di sviluppo di anno in anno,
occorrerà prima o poi tener conto che un contributo valido e serio
può essere dato solo da un accordo con la nostra forza
politica.
PRESIDENTE
: Ha chiesto di parlare il Consigliere Berti;
ne ha facoltà.
BERTI - (Artigiani e Commercianti):
Dopo aver sentito
attentamente l'esposizione fatta dall'Assessore Ramera in apertura
ed alcune puntualizzazioni del Presidente della Giunta, non mi
posso dichiarare soddisfatto nel suo dettaglio, anche se questo
documento di bilancio non è altro che un complesso di programmi che
devono concretizzarsi successivamente attraverso leggi e
regolamenti, eccetto per quella parte di spese correnti per la
normale gestione amministrativa.
Quest'anno, per la prima volta, abbiamo un bilancio di oltre 400
miliardi; purtroppo per un verso o per l'altro, come di consueto,
per i settori economici e produttivi non si va oltre il plafond
degli anni precedenti, pur riconoscendo, a parole, la necessità di
dare sostegno e promozione a tali settori.
Per questi ed altri motivi il sottoscritto si asterrà dal voto
sul bilancio preventivo 1982, valutando successivamente ciò che la
Giunta proporrà nei vari disegni di legge, tipo finanziaria, fondi
di rotazione ed in genere il credito alle piccole e medie aziende a
sostegno dell'occupazione.
Questa mia astensione vuole essere uno stimolo all'attuale
Giunta regionale che vuole cedere nelle sue funzioni, rifiutando
quel comportamento democratico ed emarginando le forze minori,
qualificate spesso come cani sciolti, espressione cui in questi
ultimi tempi ha fatto ricorso l'Union Valdôtaine, dimenticando che
proprio il sottoscritto, esponente degli Artigiani e Commercianti
valdostani, in alcune occasioni ha avuto un peso determinante a
sostegno della Giunta ed all'approvazione di importanti
provvedimenti.
Tutto ciò è stato fatto senza patteggiamenti e con l'unico
obiettivo di ottenere da questa Giunta benefici a favore degli
operatori economici minori che hanno un peso notevole nell'economia
regionale. Le aspettative sono state disattese.
All'Assessore all'Industria, Commercio ed Artigianato ho chiesto
più volte, in fase di stesura di bilancio, un incontro con
l'U.I.A.V.A. da me rappresentata, per dare un contributo di idee e
per portare a conoscenza le istanze avanzate dalla categoria
artigiana. Tutto ciò è rimasto come di consueto lettera morta. Non
c'è quindi da stupirsi nel prendere conoscenza di quanto ha poi
dichiarato in questi giorni il capogruppo D.P.; ne consegue da una
valutazione oggettiva che questa maggioranza usa metodi
assolutistici concretizzati da pochi esponenti dell'attuale
maggioranza.
Tornando poi al rifiuto dell'incontro con l'U.I.A.V.A., non
posso non rilevare come l'Assessore operi scelte di pura
convenienza elettoralistica, e non aggiungo altro perché a buon
intenditore ....
Non sto a dettagliare i vari interventi a pioggia ed a fondo
perso, laddove per mantenere un posto occupazionale nell'industria
valdostana si sperperano centinaia di milioni; decine di milioni
vengono poi elargite a favore della cosiddetta informazione
sportiva, per giustificare la concessione di denaro pubblico ad
personam e forse per accogliere suffragi in determinati settori di
vita regionale.
Nel settore edilizio, visto il rifinanziamento della legge 24
per la costruzione di alloggi economico-popolari, mi auguro che in
tempi brevi la Giunta appronti un regolamento per darne immediata
esecuzione.
Per le ragioni suesposte riconfermo la mia astensione del voto
sul bilancio.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Il motivo
dell'opposizione a questo bilancio l'ho già esposto ampiamente
durante tutto il giorno; vorrei solo ribadire un giudizio di
carattere politico generale, che mi pone l'obbligo di votare contro
questo bilancio e contro l'operato di questa Giunta.
A mio avviso, questa maggioranza aldilà delle affermazioni
autonomistiche che vengono adoperate spesso e volentieri non è
nient'altro che la proiezione periferica, che si è adattata alla
realtà locale, delle forze politiche che gestiscono l'azione del
Governo a livello nazionale. Sono le stesse forze politiche, si
muovono nella stessa logica e difendono gli stessi interessi.
Questa notevole massa di soldi che è derivata dal riparto
fiscale poteva essere adoperata per iniziare ad impostare una serie
di scelte economiche e sociali che si contrapponesse seriamente e
pesantemente all'indirizzo dello sviluppo determinato dalle linee
politiche delle forze predominanti a livello nazionale. Così non è
stato.
Ribadisco il mio voto contrario, anche se penso di non suscitare
sorpresa, come invece ha fatto l'astensione del Consigliere
Berti.
PRESIDENTE
: Ha chiesto di parlare il Consigliere
Lustrissy; ne ha facoltà.
LUSTRISSY - (DP):
Le considerazioni che i Democratici
Popolari hanno fatto su questo bilancio già le abbiamo svolte nel
corso della discussione generale.
Vorrei qui prendere le mosse un attimo dalle dichiarazioni fatte
dal Consigliere Bordon, che oggi a ritrovato la "verve" abituale
del Consigliere puntuale, diligente e che è riuscito anche con una
felice intuizione a risvegliare dai sonni il nostro Cicerone e che
se è vero che "errare humanum est" ed il "perseverare diabolicum"
non vorrei fare l'esegesi oggi del diabolicum ciceroniano. Senza
invocare la teologia della Santa Inquisizione, credo, per
completare il discorso del Consigliere Bordon, che sia utile anche
risvegliare dai sonni l'amato Plinio il Vecchio il quale alcuni
tempi prima di passare a miglior vita, proprio nella saggezza
dell'età, così come oggi ha fatto il Consigliere Bordon in questo
Consiglio, ebbe modo di dire che in ogni circostanza della vita
dobbiamo sempre essere implacabili con noi stessi.
Per cui, se c'è una considerazione logica e finale del discorso
molto abile sul piano politico fatto dal Consigliere Bordon, ed una
conseguenza naturale di questi giorni di discussione di bilancio, è
quella che le cose dette ed i rilievi fatti trovino poi una
puntuale rispondenza in quello che andremo a fare nel corso
dell'attuazione del bilancio che stiamo per approvare.
Per cui, più che alla qualità del bilancio, che è il frutto di
scelte politiche che presumono a monte delle volontà ben
determinate, baderemo in questo anno di attività alla sua
funzionalità, richiamandoci alle cose che già abbiamo avuto modo di
dire e che l'Assessore tutto sommato ha già evidenziato nella sua
relazione, in modo che questa spesa preventivata e gli obiettivi
che ci siamo prefissi trovino puntuale rispondenza nell'attività
concreta dell'Amministrazione regionale.
Credo anche che sia un esempio, questo del nostro Consiglio
regionale, di fronte a situazioni ben diverse dalla nostra: sarà
forse per la fortuna che in Valle d'Aosta abbiamo un solo dicastero
che si occupa delle finanze regionali, mentre a livello nazionale
purtroppo il bilancio è conteso fra diversi dicasteri, per cui
risulterebbe mancante nella previsione del bilancio statale una
somma poco vicina ai 9000 miliardi. Noi abbiamo registrato un
fenomeno inverso perché abbiamo accertato delle entrate superiori
che prudentemente abbiamo rateizzato in due anni, e questo è un
altro elemento di valutazione in favore del comportamento della
regione, di fronte allo spettacolo che il Parlamento ed il Governo
stanno dando, di questi tempi, di discussione di legge finanziaria
davanti all'intera nazione.
Per concludere voglio anche riaffermare che l'apporto dei
Democratici Popolari in questa maggioranza è sempre stato un
apporto collaborativo, seppur dialettico com'è nel nostro costume,
perché non abbiamo l'abitudine di nasconderci dietro alle cose.
A questo punto vorrei dire che il parlare di egemonia in
contrapposizione ad un rapporto dialettico sia una interpretazione
arbitraria dei rapporti di maggioranza, in quanto se è vero quello
che è stato constatato e detto, l'egemonia è proprio l'antitesi
della democrazia.
Noi crediamo nella dialettica e nei confronti delle forze di
maggioranza e nei rapporti con l'opposizione in questo Consiglio,
ma rifiutiamo le valutazioni che ci vedono totalizzati o
egemonizzati all'interno di una maggioranza, perché se dovessimo
fare questa constatazione, è altrettanto chiaro che l'egemonia è il
presupposto genetico dell'antidemocrazia e della dittatura.
Non credo che in Valle d'Aosta ci si possa ritrovare ad avere,
nonostante le difficoltà che si riscontrano nell'operare
quotidiano, rapporti di tale natura all'interno delle forze di
maggioranza, per cui crediamo che dalle discussioni fatte, dalla
franchezza del dialogo e dalla discussione anche produttiva che si
è svolta in questi giorni in Consiglio, si possano trarre quelle
conclusioni che già sono state tratte dal Presidente della Giunta e
dall'Assessore alle Finanze affinché questa maggioranza possa
realizzare in forma collaborativa, anche con le forze di
opposizione, quegli obiettivi che si è proposta di realizzare con
la approvazione di questo bilancio.
PRESIDENTE
: Ha chiesto di parlare il Consigliere Voyat;
ne ha facoltà.
VOYAT - (UV):
Stamani il Consigliere Bordon diceva che
l'opposizione forse avrebbe avuto bisogno di qualcuno della
maggioranza che l'aiutasse a contrastare il grande numero ed il
grande bilancio che è stato presentato.
Noi abbiamo seguito il suo consiglio e soprattutto l'Union
Valdôtaine ha vivacizzato un po' il dibattito puntualizzando,
chiedendo dei chiarimenti ed anche degli impegni alla Giunta.
Abbiamo quindi dimostrato di non avere le lingue tagliate, anzi
a volte di averle anche taglienti. Continuando in tutti i casi su
questo passo, verremo a ribadire alcuni nostri concetti nei
confronti dell'opposizione; per il momento vogliamo dire che questo
bilancio, pur con qualche puntualizzazione, ci soddisfa perché è un
bilancio come devono essere tutti i bilanci: serio, onesto, che non
nasconde niente. Grazie, evidentemente, alla legge 690, che tutti
abbiamo voluto e per la quale tutti abbiamo operato e che, secondo
noi, ci spettava di diritto, quest'anno abbiamo avuto a differenza
de - gli altri anni un bilancio che, come diceva il Presidente,
rispecchia le necessità della Valle d'Aosta.
A dimostrare la validità di questo bilancio sta il fatto che
anche delle forze che non fanno parte della maggioranza o che ne
fanno parte in senso critico a partire dal 1978, come il PRI, hanno
annunciato il loro voto favorevole.
Mi auguro che questo possa essere anche un inizio più chiaro e
completo di collaborazione con quelle forze che finora, pur
partecipando e collaborando con la maggioranza, non erano mai state
chiare e a volte veramente critiche.
Questo bilancio, a nostro avviso, caratterizza la linea della
maggioranza ed indica un segno politico ed amministrativo.
Rispecchia puntualmente quello che è il programma di questa
maggioranza, lasciando da parte le spese di investimento che vanno
a coprire quei finanziamenti già richiesti con leggi precedenti e
andando a vedere quelle parti finanziate con i fondi globali, cioè
quelli che noi chiamiamo i punti più qualificanti della spesa,
lungamente dibattuti, dei quali mi limiterò ad elencare solo i più
importanti, come i contributi ai comuni; la legge dei 5 miliardi e
la legge dei 19,5 miliardi; il servizio della protezione civile,
che anche da parte dell'opposizione è stata riconosciuta una cosa
valida; il collegamento Quart-Courmayeur, di cui il PCI si è
rivendicato promotore, ma non so fino a che punto questo possa
essere vero perché quando ho sentito parlare il PCI di
partecipazione della regione forse si parlava solo di
circonvallazione del comune di Aosta.
Nel settore abitativo, il quartiere Cogne, la costituzione di
una finanziaria regionale, nei confronti della quale tutti siamo
ancora più o meno preoccupati sul come farla e, successivamente, di
come farla ben funzionare, visti anche i precedenti che ci sono
nelle altre regioni.
Il metanodotto, che come è stato spiegato, pur non essendo una
panacea che possa risolvere tutti i problemi dell'industria in
Valle d'Aosta, sarà comunque un qualcosa che andrà ad alleviare lo
stato sofferente delle industrie regionali. Questo è un primo
finanziamento di quelli che per noi del la maggioranza sono i punti
prioritari.
Sulla questione delle accuse mosse in questi giorni
dall'opposizione nei confronti della maggioranza e dell'Union
Valdôtaine, queste argomentazioni evidentemente non ci fanno
cambiare idea su come amministrare e formare un bilancio.
Il PCI dice che questo bilancio è sottostimato; ma se andiamo a
vedere gli anni precedenti, nel 1980 il PCI ci diceva che il nostro
era un bilancio gonfiato e poi si è dimostrato che non lo era per
niente; nel 1981, per contro, visto che forse aveva sbagliato
l'anno precedente, ci dice che il bilancio è sottostimato ed è
stato smentito dai fatti, in quanto poi le entrate che dovevano
esserci, sono state inferiori a quelle previste.
Il PCI ci dice che avrebbe fatto altre scelte, ed io sarei
stupito del contrario; sta a vedere però se le loro scelte
sarebbero state migliori o peggiori delle nostre. Ma a giudicare da
quello che è successo nei posti dove il PCI amministra, sono
convinto che le scelte si sarebbero rivelate peggiori.
Quello che più ci dispiace è sentire le false accuse mosse
soprattutto all'Union Valdôtaine, perché sono delle accuse fatte in
malafede da forze politiche che a volte hanno beneficiato della
benevolenza e della democrazia dell'Union Valdôtaine. Ci si accusa
soprattutto di arroganza, laddove noi vorremmo dimostrare che
l'Union Valdôtaine - come anche questa maggioranza - non è stata
arrogante nei confronti dell'opposizione.
Lo faceva notare il Consigliere Bor-don, ricordando che è stato
eletto Presidente del Consiglio un membro dell'opposizione, che a
noi va bene soprattutto per la persona che ricopre la carica.
Dove l'Union Valdôtaine ha la maggioranza assoluta, ha chiesto
la partecipazione delle altre forze politiche, e così ha fatto
anche nelle Comunità montane dove ha la maggioranza relativa.
Potremmo fare ugualmente il discorso dell'Unità Sanitaria Locale,
dove l'Union Valdôtaine con la Democrazia Cristiana avrebbe avuto
la maggioranza e con i Democratici Popolari la maggioranza
assoluta; eppure anche lì c'è stata un'apertura alle altre forze
politiche.
Vorrei invece andare a vedere il comportamento del PCI in quelle
amministrazioni dove è in maggioranza assoluta; ed io credo che non
sia liberalitario e democratico come quello che si chiede a noi.
Allora a questo punto è il caso di dire, se mi permetti Consigliere
Bordon, che il bue dà del cornuto all'asino.
C'è poi un altro fatto ancora: si viene ad accusare questa
maggioranza e l'Union Valdôtaine di non essere dei democratici, di
non accettare la collaborazione, però ci sono delle forze che pur
avendo collaborato, una volta andate all'opposizione, quelle
cariche di controllo democratico - come le chiama qualcuno - si
sono ben guardate dal rimetterle nelle mani della maggioranza,
dicendo che non erano di loro competenza.
Vogliamo denunciare apertamente in questo Consiglio anche la
presunzione di certi Consiglieri e di certe forze politiche che
credono di avere la verità in tasca e pretendono, in quanto facenti
parte di un'esigua minoranza, di dettare legge ad una larga
maggioranza; questa si che è un'arrogante presunzione.
La perla di tutte le dichiarazioni ci viene dal Consigliere
Carlassare, quando evidentemente lui, ispiratore di libertà e di
democrazia, viene a dirci che il Consigliere Fosson ha salvato
l'On. Rumor.
Io sono di quelli che dicono che la democrazia e la libertà sono
molto difficili da applicare perché a volte dipende da che parte
del banco si sta, e cioè se la democrazia e la libertà le si devono
ricevere o concedere.
Il Consigliere Carlassare mi ha dimostrato che per lui non è
importante che una persona facente parte di una Commissione
inquirente giudichi secondo la documentazione e secondo coscienza,
ma deve giudicare a priori sulla base della sua appartenenza
politica.
Se uno fa parte della D.C. e dell'Union Valdôtaine deve essere
da condannare, se invece è di un altro partito, è da salvare. Tengo
a precisare che questa non è la nostra concezione di applicazione
di libertà e di giustizia.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Vorrei fare alcune puntualizzazioni che
mi sembrano doverose.
Innanzi
tutto il 10 in condotta e lo 0 in profitto
all'Assessore Ramera non volevano suonare assolutamente ad offesa,
ma volevano solo essere una
constatazione
dell'impegno
profuso dall'Assessore in questo ricco bilancio, che non deve
essere pubblicizzato per non creare gelosie ad altre regioni, ma
che di fatto non ha apportato assolutamente niente.
A nostro avviso questo bilancio potrebbe essere un documento
programmatico di legislatura, di ampio respiro, che se portato al
dibattito dell'assemblea - a seconda dello stato d'animo in cui può
trovarsi un Consigliere al momento del voto - potrebbe avere la
astensione e forse, perché no, il voto a favore.
Ma, non essendo un documento programmatico, questo allora è un
bilancio velleitario, irrealizzabile, perché da parte di questa
maggioranza, di questa Giunta, non c'è stata la capacità di
predisporre dei progetti concreti prima che ci arrivasse il riparto
fiscale, del quale sono due anni che parliamo, ne abbiamo approvato
uno un
anno
fa in Consiglio regionale la bozza, quindi c'era
tutto il tempo di predisporre qualcosa di concreto da allegare.
Dobbiamo dare atto all'Assessore Rollandin che ieri ha portato
una proposta di legge sullo smaltimento dei rifiuti ed oggi abbiamo
visto che nel bilancio sono previsti 2 miliardi per attuare quella
legge. Peraltro, abbiamo sentito dei collegamenti Aosta-Pila e
abbiamo visto che già da tempo il Consigliere De Grandis ha
preparato delle indicazioni di massima che
non
sono mai
state approfondite. Lo stesso discorso vale per la finanziaria,
poiché il Consigliere Nebbia ha detto che sono già 12 o 15 anni che
il PSI ha presentato un progetto, era allora abbastanza facile
rispolverarlo e portarlo già in discussione.
Per cui, ritengo che questo bilancio, aldilà delle grosse cifre
finali, non possa trovare la nostra adesione.
Dalle dichiarazioni di voto dei colleghi che mi hanno preceduto,
salvo il Consigliere Berti che finalmente si è scoperto, nel senso
che ha detto di astenersi a votazione segreta e non si è accorto
che ha votato per tutto il giorno a favore di questo bilancio,
ritengo che l'ammucchiata abbia avuto completamento.
Devo dire che peraltro questa diventa un'ammucchiata senza arte
né parte, a differenza di ciò che è avvenuto al Comune di Aosta,
dove può anche esserci una maggioranza ampia, quasi assembleare, ma
che a nostri avviso è stata creata - e noi vi abbiamo partecipato -
con il preciso obiettivo di creare una forte area delle forze
laiche e socialiste ed in modo particolare c'è un accordo ben
preciso assieme al PSI, per poter creare un polo fra le forze
laiche che svolga un ruolo di centralità nell'ambito di
quell'amministrazione.
In questa amministrazione, nonostante le divergenze che possono
esserci e che ritengo abbastanza superficiali e dovute
probabilmente ad incomprensioni di non so quale natura,
proseguiremo sulla strada che abbiamo imboccato al comune di Aosta,
cercando di raggiungere tale obiettivo.
Detto questo, ribadisco il voto contrario del mio partito al
bilancio, come avevo già annunciato nella discussione generale.
PRESIDENTE
: Ha chiesto di parlare il Consigliere Nebbia;
ne ha facoltà.
NEBBIA - (PSI):
Vorrei fare questa dichiarazione di voto
per evitare errate interpretazioni circa la nostra posizione,
perché di volta in volta ci è detto che non dichiariamo cosa
votiamo perché non siamo completamente d'accordo, ma dobbiamo
farlo, oppure - come stamani - ci siamo scoperti improvvisamente
iscritti all'Union Valdôtaine e dobbiamo chiedere al Consigliere
Mafrica i motivi di questa argomentazione.
Per evitare errate interpretazioni, affermiamo di votare a
favore del bilancio con le motivazioni che sono state esposte in
premessa alla discussione generale, dichiarando che apparteniamo ad
una maggioranza, non apparteniamo ad un esecutivo, ci interessa la
gestione di questo bilancio ed operiamo di conseguenza.
Relativamente alle dichiarazioni fatte da altri Consiglieri, il
nostro partito è un partito che fa politica e quindi è sempre
disponibile ad avere tutti i contratti ed i rapporti necessari con
gli altri partiti e movimenti.
PRESIDENTE
: Ha chiesto di parlare il Consigliere Fosson;
ne ha facoltà.
FOSSON - (DC):
Mi pare che tutto quanto sia stato detto,
anzitutto dall'Assessore Ramera e da coloro del gruppo DC che hanno
preso la parola, per cui non si possa che trarre una conclusione:
la D.C. è un partito facente parte integrante di questa
maggioranza, dove ha precise responsabilità; è partito rispettoso
dell'autonomia, è regionali
sta ed in questo senso ha operato sia per il nuovo riparto
fiscale della Valle d'Aosta che per la stesura di questo bilancio
che ritiene quindi soddisfacente. Per questi motivi vota a
favore.
PRESIDENTE
: Il Consiglio è chiamato a votare per
votazione segreta sul complesso della legge.
VOTAZIONE A SCRUTINIO SEGRETO
ESITO DELLA VOTAZIONE
Presenti: 35; votanti: 34; astenuto: 1 (Berti); favorevoli: 22;
contrari: 12
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK