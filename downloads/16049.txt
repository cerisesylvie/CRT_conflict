Consiglio Regionale della Valle d'Aosta - Oggetto del Consiglio n. 2399 del 5 febbraio 1997 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CASA DA GIOCO
Precedente
Successivo
Resoconto integrale del dibattito dell'aula
Oggetto del Consiglio n. 2399 del 5 febbraio 1997 - Resoconto
SEDUTA POMERIDIANA DEL 5 FEBBRAIO 1997
OGGETTO N. 2399/X Approvazione di una regolamentazione delle
assunzioni del personale presso il Casinò de la Vallée di
Saint-Vincent.
Deliberazione Il Consiglio
Rammentata l'esigenza, da tempo sentita, circa la necessità di
disciplinare le modalità di assunzione del personale presso il
Casino de la Vallée di Saint-Vincent, anche al fine di porre
soluzione ad una situazione di incertezza che, di fatto, ha
costituito e costituisce un serio ostacolo alla realizzazione del
processo di ristrutturazione dei livelli occupazionali e di
razionalizzazione della distribuzione dei dipendenti, definito
dalla Gestione Straordinaria nell'ambito del piano di sviluppo
della Casa da gioco approvato dalla Giunta regionale con
deliberazione n. 295, in data 20 gennaio 1995;
Ritenuta la necessità di fissare, in specifica regolamentazione,
i criteri standard ai quali attenersi nella gestione dei processi
di reclutamento e di assunzione presso il Casino de la Vallée di
Saint-Vincent;
Ritenuta altresì la necessità che, affinché sia garantita piena
trasparenza relativamente alle modalità di assunzione, tale
regolamentazione sia recepita dal gestore della Casa da Gioco;
Esaminato il documento intitolato "Regolamentazione delle
assunzioni di personale presso il Casino de la Vallée di
Saint-Vincent", presentato dal Presidente della Giunta
regionale;
Preso atto che il documento è stato predisposto d'intesa con la
gestione della Casa da Gioco, e ha fatto oggetto di ampia
consultazione delle organizzazioni sindacali;
Preso altresì atto che, il documento suddetto è stato redatto
tenendo conto del lavoro svolto in passato dalle Commissioni
all'uopo costituite e conformandosi alle nuove esigenze recepite
dal piano di sviluppo della Casa da gioco approvato con
deliberazione di Giunta regionale n. 295, in data 20 gennaio
1995;
Richiamata la deliberazione della Giunta regionale n. 295, in
data 20 gennaio 1995;
Visto il parere favorevole di legittimità rilasciato dal Capo di
Gabinetto della Presidenza della Giunta, ai sensi dell'articolo 72
della legge regionale n. 3/1956 e successive modificazioni, e del
combinato disposto degli articoli 13 - comma 1 - lett. e) e 59 -
comma 2 - della legge regionale n. 45/1995, sulla presente
deliberazione;
Delibera
1) di approvare il documento intitolato "Regolamentazione delle
assunzioni di personale presso il Casino de la Vallée di
Saint-Vincent", presentato dal Presidente della Giunta regionale ed
allegato al presente atto, di cui fa parte integrante;
2) di stabilire che il medesimo documento dovrà essere recepito
dal gestore del Casino de la Vallée di Saint-Vincent;
3) di dare atto che la presente deliberazione non è soggetta al
controllo della Commissione di Coordinamento per la Valle d'Aosta
in quanto non compresa nelle categorie indicate nell'articolo 8 del
decreto legislativo 22 aprile 1994, n. 320 e di darne
esecuzione.
Regolamentazione assunzioni di personale
Casino de la Vallée - Saint Vincent
Titolo I Principi generali
Articolo 1 Finalità
1.1 La presente regolamentazione ha la finalità di garantire al
Casino de la Vallée l'effettuazione delle assunzioni nell'ambito
della pianificazione delle risorse umane, in conformità anche con
quanto previsto nel piano di sviluppo approvato con deliberazione
della Giunta regionale n° 295/1995.
1.2 Tale regolamentazione è strumento per assicurare all'azienda
personale sufficiente al suo sviluppo, sia in senso quantitativo
che in senso qualitativo, in funzione dei requisiti di ammissione e
dei requisiti di abilitazione richiesti dalle diverse tipologie
professionali.
1.3 L'azienda tende ad una sempre maggiore valorizzazione delle
risorse interne con l'obiettivo di coniugare le esigenze di
sviluppo organizzativo al riconoscimento, nei singoli, dei
requisiti oggettivi e soggettivi di cui siano in possesso.
Articolo 2 Obiettivi
2.1 Per la realizzazione delle finalità di cui all'articolo 1,
la regolamentazione delle assunzioni del personale persegue i
seguenti obiettivi:
- fissare criteri standard ai quali l'azienda si obbliga ad
attenersi, nella gestione dei processi di reclutamento ed
assunzione;
- definire iter e contenuti operativi dei suddetti processi, a
seconda delle caratteristiche richieste dalla posizione
organizzativa che si intende coprire e dalle peculiarità della
popolazione di riferimento;
- osservare, nel processo di selezione, i seguenti criteri:
a. assunzione esterna di operai ed impiegati amministrativi, sia
per i giochi francesi che per quelli americani;
b. copertura per passaggio interno delle posizioni di lavoro
relative ai croupiers dei giochi americani dai ruoli di operai ed
impiegati amministrativi dei giochi francesi e di quelli
americani.
Soltanto nel caso in cui all'interno non vi siano candidati in
possesso dei requisiti di ammissione e di abilitazione richiesti,
viene attivata una selezione esterna.
c. copertura per passaggio interno delle posizioni di lavoro
relative ai croupiers dei giochi francesi, dai ruoli di croupiers
dei giochi americani.
Soltanto nel caso in cui, in detto segmento, non vi siano
candidati in possesso dei requisiti di ammissione e di abilitazione
richiesti, viene attivata una selezione rivolta agli operai ed agli
impiegati amministrativi dei giochi francesi e di quelli
americani.
Soltanto nel caso in cui, anche in detto segmento, non vi siano
candidati in possesso dei requisiti di ammissione e di abilitazione
richiesti, viene attivata una selezione esterna.
Articolo 3 Ambito di operatività
3.1 La presente regolamentazione determina i criteri per le
assunzioni con qualifiche di operaio e di impiegato.
3.2 Sono escluse dal campo di operatività della regolamentazione
le posizioni professionali per le quali si richiede la qualifica di
dirigente, quadro, funzionario e quelle posizioni organizzative di
operaio o impiegato nelle quali venga richiesta particolare
professionalità acquisita di cui all'allegato A della presente
regolamentazione.
3.3 L'azienda si riserva inoltre di procedere, per motivate e
non pianificabili esigenze, all'effettuazione di una selezione
esterna per assunzioni con contratto a termine, individuando e
utilizzando criteri comunque orientati al conseguimento della
massima qualità. Nel caso di assunzione a termine effettuate per
sostituire lavoratori assenti con diritto alla conservazione del
posto, l'azienda, in presenza di presupposti organizzativi che lo
consentano, assegnerà il lavoratore assunto a termine alle mansioni
del lavoratore presente che a sua volta sostituisce quello assente
con mansioni superiori.
Titolo II Gli strumenti
Articolo 4 Le fonti del reclutamento
4.1 Percorso interno
Tramite avviso affisso nell'albo aziendale, l'azienda rende
noti, almeno trenta giorni prima dell'inizio dell'attività di
selezione, i requisiti di ammissione e di abilitazione richiesti ai
candidati, nonché le fasi ed i tempi della procedura.
4.2 Assunzioni esterne
Tramite i locali organi di stampa, l'azienda rende noti, almeno
trenta giorni prima dell'inizio dell'attività di selezione, i
requisiti di ammissione e di abilitazione richiesti ai candidati,
nonché le fasi ed i tempi della procedura.
L'azienda convoca i candidati da sottoporre a selezione
utilizzando anche l'archivio dei curriculum allegati alle domande
di assunzione presentate nei precedenti 18 mesi.
Qualora non vi siano candidati rispondenti ai requisiti
richiesti, l'Azienda utilizza gli elenchi dell'Ufficio di
Collocamento. L'azienda, prima di ricorrere ad assunzioni esterne,
ivi comprese quelle a tempo determinato, effettuerà la verifica
sull'esistenza di candidature interne inserite in graduatorie di
idoneità relative a precedenti selezioni.
Articolo 5 Lo standard di selezione
5.1 In relazione alla specifica posizione organizzativa, alle
mansioni, alle capacità richieste e alle relative responsabilità
connesse, l'azienda seleziona i candidati valutandone
nell'ordine:
A - I requisiti oggettivi di ammissione, così determinati:
- età
- scolarità - conoscenze linguistiche
- requisiti fisici
- esperienze professionali
- anzianità aziendale
- residenza
B - I requisiti soggettivi di abilitazione, così
determinati:
- requisiti di capacità
- requisiti di competenza
Articolo 6 Requisiti generali di ammissione e di
abilitazione
6.1 Quando non diversamente specificato da espresse disposizioni
regolamentari, l'accesso alle posizioni professionali appartenenti
alla qualifica operai e alla qualifica impiegati, sia dei giochi
francesi che dei giochi americani, è vincolato comunque al possesso
dei seguenti requisiti minimi di ammissione e di abilitazione:
Scolarità: è richiesto il diploma di licenza di scuola
media.
Conoscenze linguistiche: è richiesta la padronanza della lingua
francese; la Società valuta il grado di conoscenza con criteri e
modalità definite con un apposito Regolamento Aziendale.
Residenza: è richiesta la residenza nella Regione Valle d'Aosta
da almeno 3 anni continuativi.
Posizione militare: è richiesto l'assolvimento degli obblighi di
leva.
6.2 La Società sottopone inoltre il candidato a prove
psicoattitudinali che consentano di valutare il grado di
consapevolezza del ruolo che il candidato stesso dovrebbe
ricoprire.
6.3 La Società sottopone il candidato ad approfondito esame
medico per valutare l'idoneità fisica alla professione fatte salve
le disposizioni previste dalle specifiche leggi in materia.
6.4 Eventuali requisiti specifici ulteriori devono ritenersi
cumulativi e non sostitutivi rispetto a quelli contenuti nel
presente articolo.
6.5 I criteri e le modalità delle prove di selezione devono
attenersi, a pena di nullità, alle disposizioni contenute nella
presente regolamentazione.
Articolo 7 Requisiti di ammissione e di abilitazione per la
professione di portiere
7.1 L'accesso alla posizione professionale di portiere è
subordinato al possesso dei seguenti requisiti specifici:
Età: l'età minima richiesta è di 22 anni alla data di
pubblicazione dell'avviso di selezione; l'età massima consentita
per accedere alla selezione è di 30 anni.
Scolarità: è richiesto il diploma di licenza di scuola media;
costituiscono titoli preferenziali la qualifica di operatore
dell'impresa turistica, il diploma di maturità professionale di
tecnico dei servizi turistici, l'attestato di scuola alberghiera, e
la conoscenza (oltre alla lingua francese obbligatoria) di una o
più lingue straniere valutata mediante apposita prova.
Esperienze professionali: costituisce titolo preferenziale aver
ricoperto per almeno due anni il ruolo di portiere o addetto alla
reception di hôtels di I o II cat. o di equivalente struttura
ricettiva turistico alberghiera.
Articolo 8 Requisiti di ammissione e di abilitazione per la
professione di fisionomista
8.1 L'accesso alla posizione professionale di fisionomista è
subordinato al possesso dei seguenti requisiti specifici:
Età: l'età minima richiesta è di 25 anni compiuti alla data di
pubblicazione dell'avviso di selezione.
Scolarità: è richiesto il diploma di licenza di scuola
media.
Esperienze professionali: costituisce requisito preferenziale
l'esperienza professionale acquisita nell'Arma dei Carabinieri,
nella Guardia di Finanza, nella Polizia di Stato e nel Corpo
Forestale Valdostano, nonché l'attestato, con esito finale
positivo, di frequenza di corsi specifici e riconosciuti sulla
teoria, metodologia e sistemi di sicurezza. La Società si riserva
tuttavia la facoltà di avvalersi motivatamente di personale di
particolare fiducia aziendale.
Articolo 9 Requisiti di ammissione e di abilitazione per la
professione di valletto
9.1 L'accesso alla posizione professionale di valletto è
subordinato al possesso dei seguenti requisiti specifici:
Età: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
consentita per accedere alla selezione è di 40 anni.
Scolarità: è richiesta la qualifica di operatore dell'impresa
turistica o l'attestato di scuola alberghiera e la conoscenza
(oltre alla lingua francese obbligatoria) di una o più lingue
straniere valutata mediante apposita prova; costituisce titolo
preferenziale il diploma di maturità professionale di tecnico dei
servizi turistici.
Esperienze professionali: costituisce requisito prevalente
rispetto alla scolarità una precedente esperienza lavorativa di
almeno 5 anni in strutture turistico-alberghiere di I o II
categoria, con qualifica professionale di barman o chef de range e
superiori.
Articolo 10 Requisiti di ammissione e di abilitazione per la
professione di controllo di amministrazione
10.1 L'accesso alla posizione professionale di controllo di
amministrazione è subordinato al possesso dei seguenti requisiti
specifici:
Età: è richiesto il compimento del ventesimo anno di età alla
data di pubblicazione dell'avviso di selezione; l'età massima
consentita per accedere alla selezione è di 35 anni.
Scolarità: è richiesto il diploma di maturità tecnica o
professionale ad indirizzo commerciale/aziendale.
Conoscenze linguistiche: è d'obbligo possedere una buona
padronanza del francese, una sufficiente conoscenza dell'inglese e
costituisce titolo preferenziale la conoscenza di altre lingue
straniere, che dovranno essere valutate mediante apposita
prova.
Anzianità: costituisce titolo preferenziale un'esperienza
lavorativa aziendale almeno triennale nelle società che hanno
gestito i giochi francesi ed i giochi americani nel Grand Hôtel
Billia.
Requisiti di abilitazione: Il candidato è sottoposto a prove di
capacità e a prove di competenza di cui all'articolo 15 punto B
della presente regolamentazione. Si può accedere alle prove di
competenza solo a condizione di aver conseguito un risultato
positivo nelle prove di capacità; la prova di competenza consiste
in un corso teorico-pratico al termine del quale il candidato
sostiene un esame finale.
Articolo 11 Requisiti di ammissione e di abilitazione per la
professione di addetto ai servizi di cassa amministrativa
11.1 L'accesso alla posizione di cassiere amministrativo è
subordinato al possesso dei seguenti requisiti specifici:
Età: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
consentita per accedere alla selezione è di 40 anni.
Scolarità: è richiesto il diploma di maturità; costituisce
titolo preferenziale il possesso del diploma di maturità conseguito
presso un ITC o IPR a indirizzo commerciale o aziendale.
Esperienze professionali: costituisce titolo preferenziale
un'esperienza professionale almeno triennale in azienda
bancaria.
Requisiti di abilitazione: Il candidato è sottoposto a prove di
capacità e a prove di competenza come stabilito dall'articolo 15
punto B della presente regolamentazione; si può accedere alle prove
di competenza solo a condizione di aver conseguito un risultato
positivo nelle prove di capacità; la prova di competenza consiste
in un corso teorico-pratico, al termine del quale il candidato
sostiene un esame finale.
11.2 Alla posizione di addetto ai servizi di cassa
amministrativa sono riconducibili le seguenti figure professionali
già operative: cassa assegni, cassa POS, cassa amministrativa e
cassa slot, ed ogni altra figura di servizio cassa alla clientela
che l'Azienda si riservi di attivare.
Articolo 12 Requisiti di ammissione e di abilitazione per la
professione di croupier dei giochi americani e dei giochi
francesi
12.1 L'accesso alla posizione professionale di croupier G.A. e
G.F. è subordinato al possesso dei seguenti requisiti
specifici:
Età:
G.A.: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
per accedere alla selezione è di 32 anni.
G.F.: l'età massima consentita per accedere alla selezione
è:
- roulette e 30/40: 35 anni alla data di pubblicazione
dell'avviso di selezione
- chemin: 35 anni per la posizione di changeur; 40 anni per la
posizione di croupier.
Scolarità: è richiesto il diploma di maturità; costituisce
titolo preferenziale il possesso del diploma di maturità
professionale a indirizzo turistico/alberghiero.
Conoscenze linguistiche: è d'obbligo possedere una buona
padronanza del francese, una sufficiente conoscenza dell'inglese e
costituisce titolo preferenziale la conoscenza di altre lingue
straniere, che dovranno essere valutate mediante apposita
prova.
Esperienze professionali
Giochi americani: costituisce titolo equivalente alla scolarità
un'esperienza professionale maturata per almeno cinque anni
nell'azienda, in posizioni tali da assicurare il possesso di
un'adeguata competenza.
Giochi francesi: costituisce titolo equivalente alla scolarità
un'esperienza professionale maturata per almeno cinque anni nei
ruoli di croupiers dei giochi americani.
Requisiti di abilitazione: Il candidato che abbia conseguito un
risultato positivo alle prove di capacità, è ammesso a frequentare
il corso di formazione teorico-pratico; a metà corso i candidati
dovranno sostenere un esame finalizzato a valutare l'acquisizione,
fino a quella data, di competenze operative specifiche; il
superamento del predetto esame è condizione determinante per il
proseguimento del corso stesso; al termine del corso la commissione
di selezione valuta, con esame finale, le competenze acquisite
negli aspetti operativi richiesti e redige la graduatoria.
Titolo III I compiti
Articolo 13 La Commissione di selezione
13.1 La Commissione di selezione è preposta alla gestione della
procedura di reclutamento del personale.
13.2 Essa risulta così costituita:
- il direttore del personale o un suo delegato, appartenente
all'ufficio di direzione;
- il direttore giochi o un suo delegato, appartenente
all'ufficio di direzione;
- un dipendente esperto in tematiche professionali specifiche
dell'area di lavoro alla quale appartiene la posizione
organizzativa che si intende coprire, indicato dalla direzione
generale.
- Possono essere chiamati a far parte della Commissione
consulenti esterni esperti in discipline particolari.
13.3 Le aree professionali sono così individuate:
- area marketing - relazioni esterne e manifestazioni
- area tecnici e complementari
- CED
- area personale - organizzazione - sicurezza - servizi
generali
- area amministrazione - acquisti
- area tecnici di manutenzione
13.4 Assistono ai lavori della Commissione, ai fini della
regolarità del procedimento di selezione, un rappresentante
dell'Amministrazione regionale designato dalla Giunta regionale e
un rappresentante designato dalle OO.SS..
Articolo 14 Competenze della Commissione
14.1 Sono attribuite alla Commissione le seguenti funzioni:
- definizione e approvazione del profilo professionale oggetto
della selezione;
- verifica dei requisiti dei candidati sulla base delle domande
acquisite secondo le disposizioni dell'articolo 4;
- scelta degli strumenti e del tipo di prova da utilizzare per
la valutazione delle capacità e delle competenze e loro
somministrazione, anche attraverso l'apporto di esperti
esterni;
- compilazione delle graduatorie intermedie e finali.
Articolo 15 Fasi della selezione
15.1 La procedura di selezione, sia interna che esterna è
ordinata secondo tre fasi successive:
A - Valutazione dei requisiti oggettivi di ammissione
predeterminati per via regolamentare in funzione delle diverse
posizioni professionali; attribuzione di punteggio; formazione
della prima graduatoria intermedia.
B - Valutazione dei requisiti soggettivi di abilitazione: nel
rispetto di quanto previsto dagli articoli precedenti in ordine
alle diverse posizioni professionali:
B1 - valutazione delle capacità, ossia delle caratteristiche
attitudinali e potenziali richieste; attribuzione di punteggio;
formazione della seconda graduatoria intermedia;
B2 - valutazione delle competenze tecniche necessarie;
attribuzione di punteggio, formazione della graduatoria finale.
Articolo 16 Strumenti per la valutazione delle capacità
16.1 Per valutare le capacità del candidato si utilizzano,
contestualmente o alternativamente, in relazione alle specifiche
responsabilità implicate nel profilo professionale oggetto della
selezione:
- il colloquio individuale
- il colloquio di gruppo
- gli strumenti psicodiagnostici
- l'assessment center
Articolo 17 Strumenti per la valutazione delle competenze
17.1 Per valutare le competenze del candidato si utilizzano,
contestualmente o alternativamente:
- la prova scritta
- la prova orale
- la prova d'arte (o prove pratiche da sostenere nell'ambito di
un corso-concorso di Formazione tecnico-professionale)
Articolo 18 La graduatoria
18.1 La graduatoria di idoneità è costruita sulla base
dell'integrazione dei risultati di calcolo del punteggio attribuito
ai requisiti di ammissione e dei risultati delle diverse prove di
valutazione delle capacità e delle competenze.
18.2 La graduatoria è espressa in un'unica scala numerica
elaborata sulla base dei risultati parziali di ogni prova e dei
pesi proporzionali di incidenza assegnati.
18.3 I criteri di attribuzione dei punteggi risultano così
determinati:
Requisiti di ammissione
Scolarità: diploma di licenza di scuola media 5 punti; diploma
di maturità richiesto per l'ammissione 10 punti; altro diploma di
maturità o di laurea 5 punti.
Conoscenze linguistiche: sufficiente conoscenza provata della
lingua inglese 5 punti; padronanza provata della lingua inglese 10
punti; padronanza provata di ogni altra lingua straniera 5
punti.
Anzianità aziendale: quando specificamente previsto da espresse
disposizioni regolamentari, 2 punti per ogni anno.
Requisiti di abilitazione: determinazione massima 100 punti,
così ripartiti:
prove di capacità 30 punti; di cui fino a 15 per il colloquio
individuale, fino a 5 per il colloquio di gruppo, fino a 5 per gli
strumenti psicodiagnostici e fino a 5 per l'assessment center;
prove di competenza 70 punti, di cui fino a 30 per la prima
parte del corso con esame e fino a 40 per la prova finale (oppure
fino a 70 complessivi per corso senza esame intermedio).
18.4 Il mancato superamento delle prove di capacità o delle
prove di competenza comporta per il candidato l'inibizione dal
partecipare a successive prove di selezione per la stessa posizione
professionale per la durata di anni tre.
18.5 Ai fini della formazione della graduatoria, e a titolo
aggiuntivo:
- sono attribuiti 4 punti al candidato che sia coniuge o figlio
di dipendente dell'azienda dimessosi per malattia o che abbia
acceduto al pensionamento anticipato di almeno 5 anni proposto
dall'azienda;
- sono attribuiti 10 punti al candidato che sia figlio di
dipendente deceduto in costanza di rapporto, da non più di due anni
dal giorno della pubblicazione della presente regolamentazione.
18.6 La graduatoria per le selezioni interne deve essere
comunicata tramite affissione negli albi aziendali, al termine
delle fasi di selezione; con le stesse modalità è resa pubblica la
graduatoria per le selezioni esterne.
18.7 Sono utilizzati nelle nuove posizioni di lavoro e nel
numero previsto dalle esigenze organizzative, i primi 3 candidati
classificati, subordinatamente alla rinuncia formalmente espressa
del candidato che occupa in graduatoria la precedente
posizione.
18.8 Il diritto dei candidati ad occupare le posizioni per le
quali hanno concorso, decade trascorsi 18 mesi dal giorno della
pubblicazione della graduatoria.
Articolo 19 Periodo di prova
19.1 Il candidato interno risultato idoneo è sottoposto ad un
periodo di prova della durata di mesi 3 nella nuova posizione di
lavoro.
Articolo 20 Norme transitorie
20.1 Il possesso dei titoli di studio non è richiesto al
personale già in servizio alla data dell'entrata in vigore della
presente regolamentazione, limitatamente ad un periodo di tre anni
dall'entrata in vigore della regolamentazione stessa.
20.2 Per la copertura dei posti attualmente vacanti a
completamento degli organici ottimali si utilizzano ad esaurimento
le graduatorie interne ancora da evadere.
Presidente Ha chiesto la parola il Presidente della Giunta,
Viérin Dino.
Viérin D. (UV) Avant de présenter les principes qui sont à la
base de cette réglementation, permettez-moi d'en souligner d'abord
l'importance et la signification politique. C'est un engagement que
ce Conseil avait pris et aujourd'hui nous avons le plaisir, grâce à
la collaboration de la IVème Commission, de pouvoir présenter un
texte qui représente le point d'arrivée des débats, des
confrontations et surtout des volontés d'arriver à une
réglementation qui puisse fournir un cadre de caractère général au
recrutement du personnel de la maison de jeu.
Je voulais également en souligner la signification politique
parce que c'est depuis 1978 que l'on essaie de mettre à exécution
une réglementation à cet égard, je ne dis pas approuver parce qu'en
1982 cette Assemblée avait déjà voté une réglementation.
Cette réglementation, compte tenu du fait qu'elle avait été
considérée comme un acte unilatéral de l'Assemblée et donc ne
représentait pas la rencontre de deux volontés, n'a jamais eu
application. Par la suite différentes commissions, toujours nommées
par cette Assemblée et présidées tour à tour par Messieurs Stévenin
et Bich, se sont penchées sur ce problème, mais jamais un texte
n'avait été concerté pour être soumis à l'attention du Conseil.
Aujourd'hui il s'agit donc d'approuver cette réglementation, en
bénéficiant de conditions extrêmement favorables, tout en gardant
cette nature contractuelle d'un accord entre deux parties qui doit
maintenir, tout en voulant réglementer les procédures de
recrutement, une logique d'entreprise dans le secteur de la gestion
du personnel - une des parties plus spécifiques de l'autonomie
d'une ou de chaque entreprise - compte tenu du fait qu'il s'agit
d'un accord signé entre ce Conseil et la gestion extraordinaire et
donc la maison de jeu. Et la gestion extraordinaire est une
émanation de cette même Assemblée et donc les exigences de deux
parties ont pu être reconduites à des conditions favorables.
Il y a quelques principes inspirateurs, qui caractérisent cette
proposition, que je voudrais mettre en évidence. Tout d'abord la
fixation de critères de nature objective et subjective de façon à
définir préalablement les conditions à remplir pour que l'on puisse
accéder aux différentes professions de la maison de jeu. Evidemment
le tout sur la base des principes de la publicité afin que tout le
monde puisse être informé des exigences de la maison de jeu et de
la transparence des différentes procédures. Ensuite, pour ce qui
est des professions les plus typiques de la maison de jeu, à savoir
les croupiers, le principe de la valorisation des ressources
internes, fondé sur les capacités, sur les compétences et sur le
professionnalisme des employés de façon à valoriser davantage ces
éléments et pour créer aussi en quelque sorte un circuit que nous
pouvons définir vertueux.
On peut atteindre ces objectifs de fidélisation à l'entreprise
et également d'attachement à la société parce que nous pouvons
primer, avec cette logique, les ressources internes, qui ont la
possibilité d'atteindre les niveaux supérieurs de la pyramide des
salaires du casino. Le tout ayant comme point de mire
l'amélioration de la qualité des services, des prestations
professionnelles et donc des conditions de travail.
Si nous sommes arrivés à ce point, nous le devons à la
collaboration de tout le Conseil, qui s'est manifestée au sein de
la IVème Commission. Je remercie cette Commission ainsi que son
Président pour le travail qu'ils ont accompli parce que les
différents problèmes, liés aux procédures de recrutement prévues
par cette réglementation, ont été approfondis par une analyse
attentive et une confrontation non seulement avec le Gouvernement,
mais également avec les organisations syndicales et parce que le
texte soumis a été amélioré grâce à la présentation d'amendements
formulés directement par la Commission. Tant il est vrai que, par
rapport au texte approuvé par le Gouvernement, au sein de la
Commission le Gouvernement et les commissaires ont présenté des
amendements que vous trouverez en annexe à la proposition qui vous
est soumise.
En tenant compte de ces remarques, je présente trois amendements
ultérieurs qui prennent en considération les sollicitations
exprimées lors de la dernière séance de la Commission. Pour ce qui
est de la situation spécifique qui s'est créée à Saint-Vincent avec
la constitution de la Société S.T.V. (Servizi turistici valdostani
s.r.l.), on doit tenir compte du fait que des travailleurs, qui
avaient appartenu aux sociétés du groupe Sitav, travaillent
aujourd'hui au sein de la S.T.V; il y a aussi des corrections
formelles à effectuer quant aux classifications hôtelières. Nous
avons tenu compte de la remarque qui nous a été formulée par
Monsieur Parisi et des sollicitations de Monsieur Collé pour
considérer aussi la situation des croupiers valdôtains (résidants
au Val d'Aoste) qui travaillent dans des maisons de jeu à
l'extérieur du Val d'Aoste, dans les pays de la Communauté
européenne. En tout cas je présente à la Présidence ces amendements
pour qu'elle puisse vous les distribuer. Nous aurons, au cours de
la discussion sur les différents articles du règlement, la
possibilité d'y revenir pour mieux préciser quelles en sont les
finalités.
Le Conseil est donc appelé à voter un acte important qui
permettra finalement de disposer de critères de caractère général
pour les procédures de recrutement du personnel de la maison de
jeu.
Ils nous seront certainement utiles, compte tenu de la nécessité
de donner cours au plan de développement de la maison de jeu afin
d'en assurer la compétitivité sur le marché du jeu et afin de
pouvoir disposer d'un instrument qui puisse permettre de tenir
compte des sollicitations répétées des organisations syndicales et
des responsables de la gestion extraordinaire, à l'égard du besoin
de disposer du personnel nécessaire pour faire face aux exigences
de la maison de jeu.
Si dà atto che, dalle ore 17,35, presiede il Vicepresidente
Aloisi.
Presidente È aperta la discussione generale. Ha chiesto la
parola il Consigliere Chiarello.
Chiarello (RC) Il Presidente ha addolcito abbastanza la pillola
dicendo che gli organismi sindacali sono stati sentiti, mi sembra
invece che ci sia diverso fermento negli organismi sindacali e che
addirittura nell'ultima seduta di Commissione non si sia voluto
neanche prendere atto della lettera dei sindacati arrivata.
Un regolamento di questo tipo avrebbe dovuto essere stabilito
dall'Amministrazione del Casinò e dalle organizzazioni sindacali,
le due parti competenti nella gestione dei dipendenti di
quest'azienda che spero diventerà privata al più presto possibile
(lo è anche adesso anche se è gestita da un Commissario), in tutte
le aziende private ci sono delle trattative sindacali, dei
contratti a cui ci si deve attenere.
Mi sembra, leggendo fra le righe, che per entrare nel Casinò
(tranne l'ultimo emendamento), ai livelli intermedi al di fuori del
quadro, bisogna fare il spazzino o il giardiniere, non si può
entrare diversamente; è prevista anche qui una prova di francese,
non se ne capisce bene il motivo e come tale prova sia impostata.
C'è una dizione che lascia il tempo che trova.
Mi risulta che i sindacati abbiano chiesto, per quanto concerne
le assunzioni, ai diversi livelli il rispetto di una percentuale di
esterni pur garantendo quelli che sono all'interno, mentre qui mi
sembra che il figlio di un padre croupier che si licenzia abbia dei
diritti. Per carità, non lo metto in discussione, ma proprio per
questo ho detto che il regolamento in questione avrebbe dovuto
essere stabilito da chi ha in mano la situazione,
Riporto quello che mi è stato detto da parte dei sindacati, che
non sono tutti d'accordo come ha detto il Presidente, che nel suo
intervento ha riferito che i sindacati sono stati sentiti e ha
sottolineato che è stato fatto un buon lavoro. Mi sembra invece che
l'ultima Commissione non sia stata tutta rose e fiori.
Intendo astenersi al riguardo di questo regolamento; tale
documento avrebbe dovuto essere stabilito dai sindacati e
dall'Amministrazione di quest'azienda che è privata, sono d'accordo
che serve la conoscenza del francese, ma a livello paritario serve
anche la conoscenza dell'inglese e di altre lingue.
Presidente Ha chiesto la parola il Consigliere Perron.
Perron (UV) Vorrei fare alcune considerazioni di carattere
generale.
Il giudizio che il nostro gruppo dà su questo atto è senza
dubbio positivo. Crediamo che l'atto che oggi ci accingiamo a
votare rappresenti una risposta concreta ad un'attesa da tempo
sentita all'interno della Casa da gioco, senza dubbio possiamo dire
che essa era anche necessaria. Mi pare che sia un atto importante
che contenga in sé - come è stato sottolineato - un preciso
indirizzo di carattere politico: fissare prima di tutto delle
regole chiare e trasparenti per l'assunzione di personale presso la
Casa da gioco di Saint-Vincent.
La Casa da gioco avverte da tempo l'esigenza di personale, al
fine di migliorare i suoi servizi, di ampliare la sua offerta e io
credo che questo sia un elemento positivo che non possiamo non
sottolineare quando discutiamo della Casa da gioco di
Saint-Vincent.
Credo che un'azienda, qualunque essa sia, se si trova nella
condizione di assumere del personale, abbia un buon stato di
salute. Questa è la risposta anche a certe polemiche di carattere
pretestuoso, che tante volte sono state sollevate sulla gestione
della Casa da gioco di Saint-Vincent. Reputo che l'assunzione di
personale all'interno della Casa da gioco sia una risposta
importante per il buon funzionamento della stessa e anche e
soprattutto per la Regione Valle d'Aosta nel suo complesso.
Con questo atto prevediamo l'assunzione di personale
qualificato; credo che questo sia un elemento sul quale porre la
nostra attenzione. L'offerta di un casinò oggi non deve essere solo
di carattere quantitativo, ma anche di carattere qualitativo. Ogni
giorno abbiamo notizia della possibile apertura di nuove case da
gioco, credo che saremo in grado di vincere queste sfide solo se
saremo preparati: la qualità dell'offerta deve essere buona e il
modo di trattare il cliente, che gioca presso la Casa da gioco,
deve essere di un certo tipo, solo avendo personale qualificato e
preparato possiamo dare delle risposte concrete a queste
esigenze.
Questo atto contiene un altro elemento, se così possiamo dire,
di carattere politico forte: in qualche modo si privilegia il
passaggio interno ossia la qualificazione del personale che già
opera all'interno della Casa da gioco di Saint-Vincent, che
possiede a mio avviso delle grandi potenzialità come Casa da gioco
e come personale ivi operante. Con questo regolamento andiamo a
fissare delle norme chiare e trasparenti, che però consentono di
privilegiare anche la qualificazione del personale che già opera
all'interno della Casa da gioco.
Credo che l'atto di oggi sia un ulteriore passo per il
miglioramento delle condizioni generali della Casa da gioco e
rappresenti una risposta concreta ad un'esigenza da tempo sentita.
Ritengo che esso ci permetta di guardare con ottimismo al futuro di
questa struttura e anche a quell'indispensabile e necessario piano
di sviluppo della Casa da gioco, approvato dalla Giunta regionale
con una precedente delibera. Solo in questo modo la Casa da gioco
di Saint-Vincent potrà essere pronta a rispondere in modo adeguato
a quella sfida, a quella spada di Damocle che è sempre presente
sulla nostra testa: la possibile (speriamo lontana) apertura di
nuove case da gioco.
Mi permetto, a nome del Gruppo dell'Union Valdôtaine, di
esprimere un giudizio positivo anche sul metodo seguito per
giungere a questo atto, basato sulla ricerca dell'incontro fra due
volontà, del dialogo e del confronto, e di dissentire da quanto
affermato dal collega Chiarello a proposito di incontro di volontà.
Credo che l'opinione dei sindacati sia stata ampiamente sentita e
rispettata, ma che ognuno debba svolgere il proprio ruolo; il
Consiglio regionale deve decidere se approvare quest'atto. Pur
rispettando pienamente l'opinione dei sindacati, credo che il
Consiglio regionale debba avere la sua autonomia nel fissare le
regole e i paletti che ritiene opportuno fissare.
Mi pare di poter capire che sia la Giunta regionale sia la
Commissione - ho avuto modo di seguire lo sviluppo di alcuni lavori
- abbiano sentito in modo ampio e approfondito le osservazioni che
i sindacati avevano da fare.
A seguito di questi brevi ragionamenti di carattere generale
confermo, a nome del Gruppo dell'Union Valdôtaine, il giudizio
positivo sull'atto in questione.
Presidente Ha chiesto la parola il Consigliere Chiarello, per il
secondo intervento.
Chiarello (RC) Mi sono dimenticato di dire una cosa. Sono ancora
convinto di quello che ho detto, questo è un contratto di lavoro a
cui competono anche le assunzioni, però i sindacati hanno fatto
rilevare un possibile problema di illegittimità. Addirittura dopo
questo rilievo è stato presentato un emendamento volto a elevare
gli anni di residenza in Valle richiesti (cinque anni invece dei
tre inizialmente fissati).
Con la liberalizzazione delle frontiere, con il blocco del
francese, che dà la possibilità ai valdostani di entrare al Casinò
più facilmente rispetto ad altri, mi sembra che sorga una questione
di illegittimità se si dice a dei lavoratori europei che non si può
entrare in una struttura privata della Valle d'Aosta se non si
risiede da cinque anni nella Regione; lo verificheremo fra un
po'.
Presidente Se nessuno chiede la parola, dichiaro chiusa la
discussione generale.
Ha chiesto la parola il Presidente della Giunta, Viérin
Dino.
Viérin D. (UV) Monsieur Chiarello a soulevé différentes
questions. La première me paraît la plus importante. Il est vrai,
cet accord aurait pu être conclu directement entre la maison de jeu
et les organisations syndicales. Je me demande quelle aurait été la
réaction de cette Assemblée en ce cas parce que depuis toujours la
requête spécifique de cette Assemblée a été celle de pouvoir
approuver cette réglementation. Je veux simplement préciser que
cela n'a pas été un choix du Gouvernement, mais que ce choix est
inscrit dans l'histoire des rapports entre Conseil, Gouvernement et
maison de jeu. En effet cette clause avait déjà été inscrite dans
la convention Région-Sitav de 1989 parce que le Conseil, déjà à
l'époque, avait voulu insérer une disposition spécifique, qui
prévoyait une réglementation de recrutement du personnel à la
maison de jeu approuvée par l'Assemblée.
Par ailleurs, nous n'avons jamais affirmé que les organisations
syndicales étaient d'accord; nous avons dit qu'il y avait eu une
confrontation avec ces mêmes organisations syndicales et que
d'abord le Gouvernement avait ouvert une négociation avec elles.
Ensuite la Commission a effectué des auditions et nous avons
constaté que les propositions des organisations syndicales
n'étaient pas unitaires. Il y a des positions différentes et
divergentes à l'intérieur des organisations syndicales, je pense
que nous devons en tenir compte, mais il faut prendre une
décision.
Quant'à l'accès aux professions de la maison de jeu: s'il est
vrai qu'il y a une indication qui favorise le parcours interne, ce
n'est pas vrai que de l'extérieur on peut accéder à la maison de
jeu par les échelons les plus bas parce que le règlement prévoit
pour les professions spécifiques de "portiere, fisionomista,
valletto, controllo di amministrazione, addetto ai servizi di cassa
amministrativa" un accès de l'extérieur.
(interruzione del Consigliere Chiarello, fuori microfono)
C'est pour accéder à la profession de croupier qu'il y a un
parcours exclusivement interne, sans toutefois exclure le recours à
l'extérieur dans le cas où, à l'intérieur de la maison de jeu, il
n'y a pas les conditions requises; ce choix a été fait pour
valoriser les capacités, les compétences et le professionnalisme de
ceux qui travaillent déjà à l'intérieur du casino.
Pour ce qui est de la vérification de la connaissance de la
langue française, à part que cela caractérise l'activité de la
maison de jeu, nous avons renvoyé, pour reprendre une de vos
sollicitations en ce qui concerne les modalités qui doivent être
établies au préalable pour cette vérification, à un accord
spécifique entre la maison de jeu et les organisations
syndicales.
Ce n'est pas nous qui avons voulu fixer ces modalités, mais nous
avons laissé la fixation de ces modalités à la négociation entre
les organisations syndicales, les représentants internes du
personnel et ceux de la maison de jeu. Par ailleurs dans
l'attribution des points relatifs aux titres, vous verrez que la
connaissance d'autres langues, et dans des cas spécifiques celle de
la langue anglaise, donne des avantages. Nous avons considéré ce
pluralisme linguistique, qui aujourd'hui est nécessaire, sans
oublier les langues qui caractérisent cette communauté.
Enfin, pour ce qui est des années de résidence, les conditions
actuelles, établies sur la base des accords entre les organisations
syndicales et la maison de jeu, sont beaucoup plus rigides: si je
ne me trompe pas, maintenant la limite est fixée à 10-11 ans de
résidence. Le Gouvernement a proposé 3 ans de résidence pour tenir
compte de la limite qui a été établie par la loi électorale, mais
sur ce thème spécifique nous nous sommes remis à la volonté de la
Commission.
Il s'agit d'une réglementation entre deux parties: la maison de
jeu et l'Administration régionale, donc c'est un accord de droit
privé, réglementant les conditions d'accès que n'importe quelle
entreprise peut fixer pour son personnel. Nous avons été attentifs
à ces problèmes et je pense que dans ce sens nous avons fourni des
réponses qui ne correspondent pas aux positions de Monsieur
Chiarello, mais qui ont tenu compte de ces remarques et des
problèmes qu'il a soulevés.
C'est donc une réglementation qui, étant le résultat d'un accord
entre deux volontés sur la base de l'expérience et de l'application
que nous aurons la possibilité de vérifier, pourra ensuite être
modifié. La chose importante est finalement d'arriver à
l'approbation d'une réglementation, qui fixe des principes et des
critères d'ordre général sur la base des finalités que j'ai
soulignées tout à l'heure.
Dans la présentation des amendements il y a eu une faute de
frappe en ce qui concerne l'amendement à l'article 7: il faut
éliminer les paroles "3 stelle" parce que cette définition n'existe
plus. La même définition est inscrite aussi à l'article 9, donc
nous demanderons par analogie de prévoir la même formulation à
l'article 9.
Presidente Si passa all'esame dell'articolato. Sull'articolo 1
ha chiesto la parola il Consigliere Collé.
Collé (PpVA) Chiedo scusa se poco fa ero assente nell'ultima
parte della discussione generale, se mi consentite farò alcune
dichiarazioni.
Innanzitutto, una piccola premessa. Per quanto concerne la
S.I.T.R.A.S.B. il problema, così come lo abbiamo visto noi, doveva
essere posizionato al di fuori degli schieramenti di maggioranza e
minoranza. Vogliamo portare il nostro contributo per questo
regolamento. Subito dopo la discussione relativa alla
S.I.T.R.A.S.B. mi è venuta la voglia di fare come fanno un po'
tutti, come gli stessi giornalisti evidenziano, perché o c'è il
muro contro muro, oppure se uno cerca di fare un certo tipo di
ragionamento, che va al di là delle logiche, viene sovente
penalizzato. Tuttavia, credo sia giusto far rilevare oggi quanto ho
già affermato in Commissione a proposito di questo regolamento.
È vero Sig. Presidente che l'esigenza in questione è nata
all'interno di quest'aula nel 1978, ma essa era palpabile un po' su
tutto il territorio valdostano. Questo perché obiettivamente il
posto al Casinò, così come è stato detto più volte, è ambito, di
conseguenza certi tipi di assunzione ponevano se non altro dei
punti interrogativi che si sono succeduti in tutti questi anni,
dall'apertura del Casinò ad oggi. Credo che non possiate negare
che, quando si è discusso di Casinò, più volte ho posto l'accento
su questo problema, ho chiesto di affrontarlo e di prevedere una
regolamentazione che è necessaria per un'esigenza generale perché
oggi abbiamo degli organici che sono al di sotto delle esigenze
naturali.
Questo aspetto è stato sollevato più volte negli incontri
avvenuti in modo particolare in IV Commissione, pertanto credo che
non si possa aspettare altro tempo per procedere e per andare
finalmente a riequilibrare in modo particolare i reparti di gioco.
Da qui deriva tutta una serie di conseguenze, che in ultima analisi
sono quelle di un incasso finale, di un ritorno economico per la
Regione Valle d'Aosta. Siamo soddisfatti che questa
regolamentazione, anche per il "pungolo" che abbiamo dato in questi
anni, sia arrivata in Consiglio regionale.
Cosa si può dire su questa regolamentazione? Le scelte che si
potevano operare sostanzialmente sono due: potevamo seguire l'idea
portata avanti dai sindacati, quella di reperire all'esterno il 50
per cento del personale dai più alti livelli (croupiers francesi e
americani) scendendo... oppure potevamo adottare, come ci è stato
presentato, una filosofia piramidale che premia il percorso
interno.
Ho avuto un'esperienza all'interno della Casa da gioco e devo
dire con tutta onestà che credo che questa sia la filosofia
vincente e giusta perché tutti ambiscono al posto più alto; reputo
che sia giusto che chi accede a mansioni di operaio, cassiere,
eccetera all'interno della Casa da gioco, possa aspirare in futuro
ad un posto migliore. Il regolamento in questione dà questa
possibilità, pertanto da questo punto di vista il suo impianto, a
nostro avviso, è corretto.
Tuttavia esistono ancora delle perplessità, che sono state
espresse in seno anche alla IV Commissione; prima ho ricordato
quella dei sindacati. In IV Commissione abbiamo avuto delle
querelles su convocazioni fatte, non fatte, fatte non in sede
consiliare ma di partito, cose di questo tipo, tuttavia credo che
chi doveva essere sentito ( i sindacati che operano all'interno
della Casa da gioco) sia stato sentito e che siano state recepite
alcune delle loro motivazioni e delle loro perplessità.
Fondamentalmente il grosso problema è quello di cambiare
completamente la filosofia di questa regolamentazione, ma
obiettivamente credo che buona parte della Commissione e del
Consiglio, come me, non sia d'accordo.
A proposito dei cinque anni di residenza, la prima firma di
questo emendamento è del sottoscritto. Ho presentato questo
emendamento per diverse ragioni. Prima il Presidente Viérin ha
parlato degli accordi che ci sono stati fino ad oggi e della
situazione precedente (si prevedevano addirittura 10 anni).
Non voglio parlare di responsabilità e di coraggio perché sono
parole troppo forti, ma credo che sia normalissimo ammettere che la
Casa da gioco di Saint-Vincent è il posto di lavoro più ambito dei
Valdostani, dobbiamo avere la voglia di dirci che prima di tutto
devono essere premiati i Valdostani. Questo non è razzismo o
secessione, ma è riconoscere un dato di fatto, diamo la priorità a
chi vive nella nostra Regione da più tempo.
Alcune cose, come dicevo, non sono troppo chiare, mi riferisco
in particolare alle assunzioni esterne per quanto riguarda l'area
degli operai e l'area degli impiegati amministrativi. L'iter di
selezione non è ancora chiaro, nel senso che si parla di colloqui e
di selezioni, ma non si sa ancora esattamente di cosa si
tratterà.
Viceversa questa discrezionalità è comprensibile per le cariche
più alte, mi riferisco ai quadri dirigenti, perché credo che
un'azienda debba avere la possibilità e il diritto di scegliere chi
ritiene opportuno; ritengo meno giustificabile una tale
discrezionalità per le aree più basse. Sarebbe stato utile avere
già oggi il regolamento aziendale per avere un quadro più
ampio.
Tuttavia, credo che si sia fatto un passo avanti importante che
segna un periodo nuovo che, se non vogliamo parlare di trasparenza
perché è un termine troppo forte, imporrà delle regole, dei
paletti. Oggi con questo regolamento andiamo a mettere alcuni
paletti e credo che questo sia importante.
È un problema urgente e necessario che più volte abbiamo
sottolineato e avanzato in quest'aula. Il Gruppo dei Popolari per
la Valle d'Aosta oggi vuole fare un'apertura di credito nei
confronti di questa maggioranza ma, come ho detto all'inizio, non è
un'apertura di credito verso dei blocchi di maggioranza-minoranza,
c'è stata l'attenta analisi, l'attenta riflessione e c'è stato
anche il contributo che ha portato alle modifiche effettuate in
Commissione nei confronti di un regolamento e di una materia
specifica, che riguarda i lavoratori che operano all'interno della
Casa da gioco. L'alternativa, signori colleghi, è che si continui a
fare come oggi, mi sono lamentato più volte, sia in IV Commissione
sia in quest'aula, del fatto che, dalla nascita della gestione
straordinaria ad oggi, circa 30 assunzioni sono state fatte senza
alcuna regolamentazione; credo che almeno su questo punto non ci
torneremo più perché ci sarà comunque un regolamento.
Faremo sicuramente un'opera di controllo per verificare che
questo regolamento venga attuato in modo corretto.
Un altro aspetto che ho tralasciato di dire è che con questo
regolamento si vanno a definire quelle posizioni che erano in
bilico da 4-5 anni ossia le graduatorie dei concorsi fatti con un
esame sostenuto regolarmente da parte di persone che per tutta una
serie di ragioni (la gestione straordinaria, il passaggio...),
eccetera, si trovano ancora oggi nella posizione precedente a
questo concorso. Con questa regolamentazione andiamo a definire
anche questi aspetti.
Per tutte queste ragioni voteremo a favore e, come ho detto
poc'anzi, sicuramente ci sarà da parte nostra un'azione di
controllo.
Presidente Ricordo che alla fine metteremo in votazione l'atto
amministrativo e che il presente regolamento, come l'allegato A, fa
parte integrante dell'atto amministrativo.
Ha chiesto la parola il Consigliere Squarzino Secondina.
Squarzino (VA) Annuncio che anche il Gruppo dei Verdi
Alternativi voterà a favore di questo regolamento perché ritiene
positivo il fatto che ci sia un regolamento perché finalmente si
indicano delle modalità da seguire per l'assunzione del personale
della Casa da gioco.
Il regolamento definisce anche alcune procedure, indica alcuni
requisiti minimi di accesso, elenca anche tipologie di prove,
modalità di accertamento delle competenze e anche delle attitudini,
definisce la composizione della Commissione, individua i requisiti
e i titoli preferenziali anche per le varie tipologie di figure
professionali e sottolinea la necessità che vengano pubblicizzate
le prove di selezione in modo da dare a tutti gli aventi i
requisiti la possibilità di presentare la propria candidatura e di
partecipare alle prove di selezione.
Ho elencato tutta una serie di cose positive, ma devo dire che
ci sono ancora alcuni elementi dubbi per esempio, ci chiediamo se è
proprio necessario che rappresentanti politici e sindacali
assistano ai lavori della Commissione, considerato che i
rappresentanti di queste due categorie si sono ritirati da tutti i
concorsi pubblici ci sembra quindi, un po' anacronistico inserire
qui un elemento che è stato eliminato da tutti i concorsi pubblici,
anche in Regione abbiamo tolto da ogni tipo di selezione i
rappresentanti politici e sindacali.
L'elemento che più ci disturba è che non sono state accolte le
richieste di chi sottolineava l'importanza di non prefigurare il
canale della selezione interna come l'unico privilegiato per le
funzioni "più interessanti" se non altro dal punto di vista
economico: i croupiers dei giochi americani e dei giochi francesi.
Si è detto che è stata una scelta politica ben precisa su cui
esprimiamo una serie di dubbi. Non capiamo perché per il croupier
non si sia previsto un canale di accesso dall'esterno se non dopo
aver esaurito tutte le possibili domande e risorse presenti
all'interno, cioè perché i croupiers debbano necessariamente
provenire da un'esperienza interna, non importa se svolta come
operaio o come impiegato. Ho sentito parlare di valorizzazione
delle professionalità acquisite, mi chiedo se queste
professionalità siano così importanti per poter svolgere il lavoro
di croupier.
Allora quest'impostazione del regolamento potrebbe apparire come
un non sufficiente atteggiamento di trasparenza nei confronti del
mercato del lavoro, come un atteggiamento protezionistico nei
confronti di chi è entrato a far parte della popolazione degli
assunti al Casinò, di chi è riuscito a superare una selezione non
importa per quale tipo di funzione, la cosa importante è che tale
funzione si sia svolta all'interno del Casinò. Questo è il limite
grosso del regolamento. Si è avuto il coraggio di dare una serie di
norme interessanti e valide per quanto riguarda l'accesso alla Casa
da gioco, ma non si è avuto il coraggio di andare fino in fondo e
di prevedere l'accesso agli interni solo per una percentuale dei
posti in modo da consentire l'accesso alla selezione a chi possiede
i requisiti necessari anche se non ha fatto la gavetta come
portiere, come operaio o come impiegato all'interno del Casinò.
Riteniamo che questo sia un limite di cui non si è tenuto conto,
ciononostante voteremo a favore del regolamento perché è importante
dare alcune regole certe. Non condividiamo tutte le regole, però il
fatto che ci siano delle regole certe è un elemento positivo.
Presidente Ha chiesto la parola il Consigliere Tibaldi.
Tibaldi (Ind) Per dichiarare l'astensione dal votare questo
provvedimento, motivata nel modo seguente.
È vero che il Casinò, dal 1978 ad oggi, non ha mai avuto
l'occasione di avere una regolamentazione, un documento cartaceo
che stabilisse le regole per l'ingresso nei ruoli e nelle diverse
mansioni previste all'interno della Casa da gioco ed è altrettanto
vero che questa è un'iniziativa che da quel punto di vista colma
una lacuna che era già prevista a livello convenzionale fra la
Sitav e la Regione.
C'è da dire però che, come è già stato riconosciuto da qualcuno
che mi ha preceduto, la scelta dei criteri e delle norme di accesso
alla Casa da gioco è stata impostata con la filosofia del passaggio
interno, filosofia che se ha dei vantaggi da una parte, dall'altra
presenta delle grosse penalità per chi avrebbe il diritto di
accedere ai ruoli ambiti del Casinò.
Chi viene penalizzato? Se leggiamo questo regolamento, le
selezioni esterne vengono solo previste per gli operai e gli
impiegati amministrativi, i cosiddetti livelli più bassi da un
punto di vista retributivo e di mansioni; la scalata ai posti più
ambiti di croupier e di impiegati tecnici avviene interamente in
forma interna. Secondo me è una forte penalizzazione per altre
risorse umane presenti sul territorio, che hanno raggiunto livelli
di scolarizzazione particolari o che hanno avuto esperienze
professionali anche in altre case da gioco, a tali risorse umane
viene impedito l'accesso alla Casa da gioco di Saint-Vincent.
Ritengo che questa regolamentazione sia protezionistica da
questo punto di vista e che non vada nella direzione di promuovere
la cosiddetta meritocrazia perché spesso si rischia di promuovere
ai livelli superiori persone solo per anzianità di servizio. Non si
tiene conto anche della critica, effettuata dagli stessi Dirigenti
in IV Commissione, che l'anzianità di servizio certe volte è un
ostacolo all'espletamento di mansioni tecniche che sono
particolarmente faticose perché devono essere esercitate sempre in
piedi.
La promozione del passaggio interno contraddice la richiesta di
risorse di lavoro più giovani e più propense ad esercitare mansioni
che sono pù pesanti o più faticose da questo punto di vista.
Il discorso di fondo però è quello che non si può limitare o
perlomeno quasi escludere l'accesso mediante la selezione esterna.
Secondo me si dovrebbe prevedere l'accesso anche dall'esterno, pur
mantenendo quelle che sono le promozioni di carriera, tenendo conto
dei meriti che sono stati assunti e dei vantaggi che hanno portato
nel corso degli anni le professionalità presenti nella Casa da
gioco. Questa è una prima osservazione di carattere
sostanziale.
Un'altra cosa strana, sulla quale avevo già sollevato qualche
dubbio in IV Commissione, riguarda il recepimento di questo
documento da parte del gestore del Casinò. Si tratta di un
documento che fissa delle regole in questa fase transitoria in cui
non c'è una chiarezza di configurazione pubblico-privata, in cui
sappiamo che comunque la gestione commissariale ha una forte
dipendenza politica. Penso che l'imposizione al futuro gestore
privato delle norme, che vengono previste e che possono essere
anche vincolistiche per una gestione che è pubblica o
pseudo-pubblica, sia un vincolo estremamente limitativo.
Mi fa piacere aver sentito che il Consigliere Chiarello
propende, nonostante la sua appartenenza politica, per una sana
privatizzazione della Casa da gioco. In fondo è il privato che si
assume gli oneri, gli onori e la responsabilità della gestione e
che dovrà decidere gli spostamenti di carriera e di mansioni dei
suoi dipendenti, fermo restando i rapporti intercorrenti con l'ente
concedente, in questo caso la Regione. Questo è un altro dei limiti
che ravviso in questo documento.
Per quanto concerne il metodo di lavoro, mi permetto di non
riconoscermi in quelle dichiarazioni che sono state effettuate
relativamente all'ottimo lavoro svolto in IV Commissione. È stato
un lavoro un po' particolare che talora ha raggiunto livelli di
farsa, specie per quanto riguarda i rapporti con i sindacati. Non
sono assolutamente un difensore dei sindacati, anzi mi sembra
giusto dire che i colloqui con i sindacati avrebbero dovuto essere
fatti in sede preventiva e non eventualmente in sede successiva,
come ci è stato proposto nella riunione del 3 gennaio.
È vero che il compito politico spetta alla Giunta di
conseguenza, al Consiglio spetta solo stabilire le regole di questo
atto. I sindacati però, nel rispetto delle funzioni delle parti
sociali, avrebbero dovuto essere uditi, e qui mi riferisco ai
confederali nella fattispecie, se si intendevano udire in sede
preventiva. La Commissione ha deciso di non sentirli in sede
preventiva, non il 3 febbraio bensì il 29 gennaio, in seguito ad
una proposta che è stata formulata dal Consigliere Collé e dal
sottoscritto. Abbiamo preso atto della decisione in questione però,
non sono ammissibili le lettere successive che sono state scritte,
dove si dice che la IV Commissione nella riunione del 3 febbraio
1997 ha deliberato di non procedere all'audizione delle
organizzazioni sindacali confederali, perché questa è una lettera
che non risponde a verità, prego chi rappresenta la IV Commissione,
o chi la presiede, di rispettare la prossima volta la reale volontà
della Commissione.
Queste sono ragioni di sostanza e di forma che mi inducono ad
astenermi su questo provvedimento.
Presidente Ha chiesto la parola il Presidente della IV
Commissione, il Consigliere Piccolo.
Piccolo (ADP-PRI-Ind) In merito alla lettera a cui faceva
riferimento il Consigliere Tibaldi, credo che vadano letti i
verbali che saranno oggetto anche di approvazione nella futura
seduta.
In merito all'oggetto in discussione, che è stato ampiamente
discusso in IV Commissione nel corso di più sedute, ricordo che
sono stati uditi il Presidente della Giunta, il Commissario
straordinario, la Direzione della Casa da gioco, i rappresentanti
delle organizzazioni sindacali di categoria e il Consiglio dei
delegati del Casinò.
A nome del gruppo che rappresento desidero innanzitutto fare
alcune premesse.
Si tratta di dare esecuzione con questo atto ad un preciso
impegno assunto dal Governo regionale in Consiglio. Inoltre,
intendo puntualizzare che l'atto è scaturito dalla volontà
dell'Amministrazione regionale e della gestione straordinaria in
una fase che permette all'Amministrazione regionale di avere, oltre
al dominus sul Casinò, anche la verifica delle modalità delle
assunzioni del personale.
È indubbio che questo atto amministrativo è scaturito da una
serie di indicazioni e di proposte da parte della Direzione della
Casa da gioco, della Giunta regionale, delle componenti sindacali e
dal contributo della IV Commissione mediante la formulazione di
alcuni emendamenti ed osservazioni. È un regolamento frutto di
valutazioni, di indicazioni e di mediazioni fra le parti
interessate.
Prima di entrare nel merito dell'atto, desidero inoltre
precisare che secondo noi il presente regolamento, perfettibile,
potrà essere suscettibile di modificazioni nel tempo, permettendo
una più precisa rispondenza alle esigenze di funzionalità della
Casa da gioco.
Il mio Gruppo voterà a favore del presente documento perchè
contiene alcuni aspetti positivi che migliorano le attuali modalità
di assunzione del personale. Intendiamo evidenziare in particolare
la volontà di raggiungere alcuni obiettivi, anche se non in modo
esaustivo: prima di tutto, il possesso dei requisiti obiettivi e
soggettivi per la selezione del personale della Casa da gioco; la
valorizzazione e l'incentivazione delle risorse interne venendo
incontro alle aspettative dei lavoratori quindi, utilizzando al
massimo l'esperienza professionale acquisita negli anni all'interno
del Casinò; la pubblicizzazione al massimo delle prove di selezione
interne ed esterne, garantendo così la trasparenza delle procedure
e delle modalità seguite e l'offerta di nuove prospettive di lavoro
ai giovani che sono in cerca di un primo impiego.
Prima di concludere, desidero ancora sottolineare che
l'approvazione della regolamentazione da parte del Consiglio potrà
risolvere in tempi brevi le attuali carenze di organico. Di
conseguenza con il regolamento in questione si andrà incontro alle
esigenze di sviluppo, di ristrutturazione e di ampliamento della
Casa da gioco, garantendo alla stessa prospettive sempre più
rispondenti e adeguate alle nuove esigenze degli avventori di
gioco, e di garantire le risorse finanziarie che la Casa da gioco
produce. Tutto questo nella prospettiva che la Casa da gioco possa
essere consegnata al privato in tempi brevi, con tutti i requisiti
necessari affinché continui nella sua attività mantenendo sempre
alto il privilegio di Casinò più famoso d'Europa.
Presidente Ha chiesto la parola il Consigliere Parisi.
Parisi (RV) Sarò brevissimo, anche perché non vorrei ripetere le
cose che sono state già dette.
Siamo soddisfatti della presentazione di questo atto anche
perché il collega Bich, che oggi è assente, ha più volte
sollecitato un provvedimento che andasse nel senso di modificare il
sistema delle assunzioni al Casinò. Accogliamo questo provvedimento
con soddisfazione, anche se probabilmente, come qualunque documento
che è frutto di un confronto, non soddisfa tutte le parti.
Riteniamo comunque che il documento in questione sia già un
passo avanti rispetto ad una situazione precedente per cui il
nostro giudizio è positivo. In futuro il regolamento forse dovrà
essere rivisto sulla base di quella che sarà la sua applicazione
concreta.
Nel corso degli incontri avvenuti le posizioni dei
rappresentanti sindacali non sono mai state convergenti e concordi
relativamente a questo problema. Questo sta a significare l'enorme
difficoltà di un provvedimento che va a modificare una situazione
di fatto e che va ad incidere su situazioni particolari all'interno
del Casinò.
Nel ribadire il nostro voto favorevole, mi auguro che in futuro
questo strumento, secondo anche quanto diceva il Presidente, possa
essere modificato e possa dare una maggiore trasparenza al sistema
di assunzioni all'interno della Casa da gioco.
Presidente Pongo in votazione l'articolo 1:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente All'articolo 2 c'è l'emendamento presentato dal
Presidente della Giunta:
Emendamento Articolo 2, da aggiungere alla fine del punto c.
"... per la quale costituisce titolo preferenziale l'attività
esercitata da almeno 5 anni con la qualifica di croupier presso
case da gioco ubicate sul territorio dell'Unione Europea unitamente
alla residenza nella Regione Valle d'Aosta da almeno 5 anni."
Pongo in votazione l'articolo 2 nel testo così emendato:
Articolo 2 Obiettivi
2.1 Per la realizzazione delle finalità di cui all'articolo 1,
la regolamentazione delle assunzioni del personale persegue i
seguenti obiettivi:
- fissare criteri standard ai quali l'azienda si obbliga ad
attenersi, nella gestione dei processi di reclutamento ed
assunzione;
-·definire iter e contenuti operativi dei suddetti processi, a
seconda delle caratteristiche richieste dalla posizione
organizzativa che si intende coprire e dalle peculiarità della
popolazione di riferimento;
- osservare, nel processo di selezione, i seguenti criteri:
a. assunzione esterna di operai ed impiegati amministrativi, sia
per i giochi francesi che per quelli americani;
b. copertura per passaggio interno delle posizioni di lavoro
relative ai croupiers dei giochi americani dai ruoli di operai ed
impiegati amministrativi dei giochi francesi e di quelli
americani.
Soltanto nel caso in cui all'interno non vi siano candidati in
possesso dei requisiti di ammissione e di abilitazione richiesti,
viene attivata una selezione esterna.
c. copertura per passaggio interno delle posizioni di lavoro
relative ai croupiers dei giochi francesi, dai ruoli di croupiers
dei giochi americani.
Soltanto nel caso in cui, in detto segmento, non vi siano
candidati in possesso dei requisiti di ammissione e di abilitazione
richiesti, viene attivata una selezione rivolta agli operai ed agli
impiegati amministrativi dei giochi francesi e di quelli
americani.
Soltanto nel caso in cui, anche in detto segmento, non vi siano
candidati in possesso dei requisiti di ammissione e di abilitazione
richiesti, viene attivata una selezione esterna per la quale
costituisce titolo preferenziale l'attività esercitata da almeno 5
anni con la qualifica di croupier presso case da gioco ubicate sul
territorio dell'Unione Europea unitamente alla residenza nella
Regione Valle d'Aosta da almeno 5 anni.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente All'articolo 3 vi è l'emendamento presentato in IV
Commissione, di cui do lettura:
Emendamento Il punto 3.2 dell'articolo 3 è sostituito dal
seguente:
"3.2 Sono escluse dal campo di operatività della
regolamentazione le posizioni professionali per le quali si
richiede la qualifica di dirigente, quadro, funzionario e quelle
posizioni organizzative di operaio o impiegato nelle quali venga
richiesta particolare professionalità acquisita di cui all'allegato
A della presente regolamentazione.
Nella fase di ricerca e selezione dei candidati alle suddette
posizioni, l'Azienda, dopo aver individuato un profilo standard
riferito ai contenuti richiesti dal ruolo, utilizzerà fonti
(archivio interno, inserzioni a mezzo stampa, società di consulenza
specializzata) e metodologie (colloqui individuali, colloqui di
gruppo, strumenti psicodiagnostici, assessment center) ritenute
coerenti con le caratteristiche delle figure professionali."
Pongo in votazione l'articolo 3 nel testo così emendato:
Articolo 3 Ambito di operatività
3.1 La presente regolamentazione determina i criteri per le
assunzioni con qualifiche di operaio e di impiegato.
3.2 Sono escluse dal campo di operatività della regolamentazione
le posizioni professionali per le quali si richiede la qualifica di
dirigente, quadro, funzionario e quelle posizioni organizzative di
operaio o impiegato nelle quali venga richiesta particolare
professionalità acquisita di cui all'allegato A della presente
regolamentazione.
Nella fase di ricerca e selezione dei candidati alle suddette
posizioni, l'Azienda, dopo aver individuato un profilo standard
riferito ai contenuti richiesti dal ruolo, utilizzerà fonti
(archivio interno, inserzioni a mezzo stampa, società di consulenza
specializzata) e metodologie (colloqui individuali, colloqui di
gruppo, strumenti psicodiagnostici, assessment center) ritenute
coerenti con le caratteristiche delle figure professionali.
3.3 L'azienda si riserva inoltre di procedere, per motivate e
non pianificabili esigenze, all'effettuazione di una selezione
esterna per assunzioni con contratto a termine, individuando e
utilizzando criteri comunque orientati al conseguimento della
massima qualità. Nel caso di assunzione a termine effettuate per
sostituire lavoratori assenti con diritto alla conservazione del
posto, l'azienda, in presenza di presupposti organizzativi che lo
consentano, assegnerà il lavoratore assunto a termine alle mansioni
del lavoratore presente che a sua volta sostituisce quello assente
con mansioni superiori.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente Pongo in votazione l'articolo 4:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 5:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente All'articolo 6 c'è l'emendamento della IV
Commissione, di cui do lettura:
Emendamento Al punto 6.1 dell'articolo 6, alla voce Residenza,
le parole "... da almeno 3 anni consecutivi" sono sostituite con le
parole "... da almeno 5 anni consecutivi".
Pongo in votazione l'articolo 6 nel testo così emendato:
Articolo 6 Requisiti generali di ammissione e di
abilitazione
6.1 Quando non diversamente specificato da espresse disposizioni
regolamentari, l'accesso alle posizioni professionali appartenenti
alla qualifica operai e alla qualifica impiegati, sia dei giochi
francesi che dei giochi americani, è vincolato comunque al possesso
dei seguenti requisiti minimi di ammissione e di abilitazione:
Scolarità: è richiesto il diploma di licenza di scuola
media.
Conoscenze linguistiche: è richiesta la padronanza della lingua
francese; la Società valuta il grado di conoscenza con criteri e
modalità definite con un apposito Regolamento Aziendale.
Residenza: è richiesta la residenza nella Regione Valle d'Aosta
da almeno 5 anni continuativi.
Posizione militare: è richiesto l'assolvimento degli obblighi di
leva.
6.2 La Società sottopone inoltre il candidato a prove
psicoattitudinali che consentano di valutare il grado di
consapevolezza del ruolo che il candidato stesso dovrebbe
ricoprire.
6.3 La Società sottopone il candidato ad approfondito esame
medico per valutare l'idoneità fisica alla professione fatte salve
le disposizioni previste dalle specifiche leggi in materia.
6.4 Eventuali requisiti specifici ulteriori devono ritenersi
cumulativi e non sostitutivi rispetto a quelli contenuti nel
presente articolo.
6.5 I criteri e le modalità delle prove di selezione devono
attenersi, a pena di nullità, alle disposizioni contenute nella
presente regolamentazione.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente All'articolo 7 c'è l'emendamento presentato dal
Presidente della Giunta, che recita:
Emendamento Articolo 7, alla voce Esperienze professionali dopo
"hôtels..." aggiungere:
... di cinque (5), quattro (4) o tre (3) stelle...
Pongo in votazione l'articolo 7 nel testo così emendato:
Articolo 7 Requisiti di ammissione e di abilitazione per la
professione di portiere
7.1 L'accesso alla posizione professionale di portiere è
subordinato al possesso dei seguenti requisiti specifici:
Età: l'età minima richiesta è di 22 anni alla data di
pubblicazione dell'avviso di selezione; l'età massima consentita
per accedere alla selezione è di 30 anni.
Scolarità: è richiesto il diploma di licenza di scuola media;
costituiscono titoli preferenziali la qualifica di operatore
dell'impresa turistica, il diploma di maturità professionale di
tecnico dei servizi turistici, l'attestato di scuola alberghiera, e
la conoscenza (oltre alla lingua francese obbligatoria) di una o
più lingue straniere valutata mediante apposita prova.
Esperienze professionali: costituisce titolo preferenziale aver
ricoperto per almeno due anni il ruolo di portiere o addetto alla
reception di hôtels di cinque (5), quattro (4) o tre (3) stelle o
di equivalente struttura ricettiva turistico alberghiera.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente Pongo in votazione l'articolo 8:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente All'articolo 9 c'è l'emendamento presentato dal
Presidente della Giunta:
Emendamento Articolo 9, alla voce Esperienze professionali dopo
"5 anni in..." aggiungere
... hôtels di cinque (5), quattro (4) o tre (3) stelle o in
equivalenti...
Pongo in votazione l'articolo 9 nel testo così emendato:
Articolo 9 Requisiti di ammissione e di abilitazione per la
professione di valletto
9.1 L'accesso alla posizione professionale di valletto è
subordinato al possesso dei seguenti requisiti specifici:
Età: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
consentita per accedere alla selezione è di 40 anni.
Scolarità: è richiesta la qualifica di operatore dell'impresa
turistica o l'attestato di scuola alberghiera e la conoscenza
(oltre alla lingua francese obbligatoria) di una o più lingue
straniere valutata mediante apposita prova; costituisce titolo
preferenziale il diploma di maturità professionale di tecnico dei
servizi turistici.
Esperienze professionali: costituisce requisito prevalente
rispetto alla scolarità una precedente esperienza lavorativa di
almeno 5 anni in hôtels di cinque (5), quattro (4) o tre (3) stelle
o in equivalenti strutture turistico-alberghiere, con qualifica
professionale di barman o chef de range e superiori.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente All'articolo 10 c'è l'emendamento presentato dal
Presidente della Giunta:
Emendamento Articolo 10, alla voce Anzianità sostituire il testo
con:
"costituisce titolo preferenziale un'esperienza lavorativa
aziendale almeno triennale - anche complessivamente - nelle società
che hanno gestito i Giochi francesi ed i giochi americani, nel
Grand Hotel Billia e nella S.T.V. (Servizi Turistici Valdostani
s.r.l.)".
Pongo in votazione l'articolo 10 nel testo così emendato:
Articolo 10 Requisiti di ammissione e di abilitazione per la
professione di controllo di amministrazione
10.1 L'accesso alla posizione professionale di controllo di
amministrazione è subordinato al possesso dei seguenti requisiti
specifici:
Età: è richiesto il compimento del ventesimo anno di età alla
data di pubblicazione dell'avviso di selezione; l'età massima
consentita per accedere alla selezione è di 35 anni.
Scolarità: è richiesto il diploma di maturità tecnica o
professionale ad indirizzo commerciale/aziendale.
Conoscenze linguistiche: è d'obbligo possedere una buona
padronanza del francese, una sufficiente conoscenza dell'inglese e
costituisce titolo preferenziale la conoscenza di altre lingue
straniere, che dovranno essere valutate mediante apposita
prova.
Anzianità': costituisce titolo preferenziale un'esperienza
lavorativa aziendale almeno triennale - anche complessivamente -
nelle società che hanno gestito i Giochi francesi ed i giochi
americani, nel Grand Hotel Billia e nella S.T.V. (Servizi Turistici
Valdostani s.r.l.).
Requisiti di abilitazione: Il candidato è sottoposto a prove di
capacità e a prove di competenza di cui all'articolo 15 punto B
della presente regolamentazione. Si può accedere alle prove di
competenza solo a condizione di aver conseguito un risultato
positivo nelle prove di capacità; la prova di competenza consiste
in un corso teorico-pratico al termine del quale il candidato
sostiene un esame finale.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente All'articolo 11 c'è l'emendamento presentato dalla IV
Commissione, di cui do lettura:
Emendamento Il punto 11.2 dell'articolo 11 è sostituito dal
seguente:
"11.2 Alla posizione di addetto ai servizi di cassa
amministrativa sono riconducibili le seguenti figure professionali
già operative: cassa assegni, cassa POS, cassa amministrativa,
cassa segretariato e cassa slot, ed ogni altra figura di servizio
cassa alla clientela che l'Azienda si riservi di attivare."
Pongo in votazione l'articolo 11 nel testo così emendato:
Articolo 11 Requisiti di ammissione e di abilitazione per la
professione di addetto ai servizi di cassa amministrativa
11.1 L'accesso alla posizione di cassiere amministrativo è
subordinato al possesso dei seguenti requisiti specifici:
Età: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
consentita per accedere alla selezione è di 40 anni.
Scolarità: è richiesto il diploma di maturità; costituisce
titolo preferenziale il possesso del diploma di maturità conseguito
presso un ITC o IPR a indirizzo commerciale o aziendale.
Esperienze professionali: costituisce titolo preferenziale
un'esperienza professionale almeno triennale in azienda
bancaria.
Requisiti di abilitazione: Il candidato è sottoposto a prove di
capacità e a prove di competenza come stabilito dall'articolo 15
punto B della presente regolamentazione; si può accedere alle prove
di competenza solo a condizione di aver conseguito un risultato
positivo nelle prove di capacità; la prova di competenza consiste
in un corso teorico-pratico, al termine del quale il candidato
sostiene un esame finale.
11.2 Alla posizione di addetto ai servizi di cassa
amministrativa sono riconducibili le seguenti figure professionali
già operative: cassa assegni, cassa POS, cassa amministrativa,
cassa segretariato e cassa slot, ed ogni altra figura di servizio
cassa alla clientela che l'Azienda si riservi di attivare.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente All'articolo 12 vi è l'emendamento presentato in IV
Commissione, di cui do lettura:
Emendamento Articolo 12, alla voce Età, paragrafo G.F., 2a riga,
dopo "changeur;..." sostituire il testo con:
"i croupier di Chemin debbono provenire al 50 percento dal
reparto Changeur con più di 5 anni di anzianità nel ramo tecnico e
possedere l'abilitazione alla sostituzione in caso di assenza di
croupier di Chemin. Il restante 50 percento dei croupier di Chemin
dovrà provenire dal reparto Roulette francese ed avere almeno il 5°
livello".
Pongo in votazione l'articolo 12 nel testo così emendato:
Articolo 12 Requisiti di ammissione e di abilitazione per la
professione di croupier dei giochi americani e dei giochi
francesi
12.1 L'accesso alla posizione professionale di croupier G.A. e
G.F. è subordinato al possesso dei seguenti requisiti
specifici:
Età:
G.A.: è richiesto il compimento del venticinquesimo anno di età
alla data di pubblicazione dell'avviso di selezione; l'età massima
per accedere alla selezione è di 32 anni.
G.F.: l'età massima consentita per accedere alla selezione
è:
- roulette e 30/40: 35 anni alla data di pubblicazione
dell'avviso di selezione
- chemin: 35 anni per la posizione di changeur; i croupier di
Chemin debbono provenire al 50 percento dal reparto Changeur con
più di 5 anni di anzianità nel ramo tecnico e possedere
l'abilitazione alla sostituzione in caso di assenza di croupier di
Chemin. Il restante 50 percento dei croupier di Chemin dovrà
provenire dal reparto Roulette francese ed avere almeno il 5°
livello.
Scolarità: è richiesto il diploma di maturità; costituisce
titolo preferenziale il possesso del diploma di maturità
professionale a indirizzo turistico/alberghiero.
Conoscenze linguistiche: è d'obbligo possedere una buona
padronanza del francese, una sufficiente conoscenza dell'inglese e
costituisce titolo preferenziale la conoscenza di altre lingue
straniere, che dovranno essere valutate mediante apposita
prova.
Esperienze professionali
Giochi americani: costituisce titolo equivalente alla scolarità
un'esperienza professionale maturata per almeno cinque anni
nell'azienda, in posizioni tali da assicurare il possesso di
un'adeguata competenza.
Giochi francesi: costituisce titolo equivalente alla scolarità
un'esperienza professionale maturata per almeno cinque anni nei
ruoli di croupiers dei giochi americani.
Requisiti di abilitazione: Il candidato che abbia conseguito un
risultato positivo alle prove di capacità, è ammesso a frequentare
il corso di formazione teorico-pratico; a metà corso i candidati
dovranno sostenere un esame finalizzato a valutare l'acquisizione,
fino a quella data, di competenze operative specifiche; il
superamento del predetto esame è condizione determinante per il
proseguimento del corso stesso; al termine del corso la commissione
di selezione valuta, con esame finale, le competenze acquisite
negli aspetti operativi richiesti e redige la graduatoria.
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 13:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 14:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 15:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 16:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 17:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 18:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente Pongo in votazione l'articolo 19:
Presenti: 25
Votanti e favorevoli: 23
Astenuti: 2 (Chiarello e Tibaldi)
Presidente All'articolo 20 c'è l'emendamento presentato in IV
Commissione, che recita:
Emendamento All'articolo 20 è aggiunto il seguente punto:
"20.3 Le differenze di limiti minimi e massimi di età per
l'accesso ai concorsi interni tra quelli previsti dalla
Regolamentazione e quelli di normativa collettiva scaduta e in fase
di proroga varranno sino all'applicazione della normativa
collettiva esistente e, al termine della medesima, si conformeranno
alla presente regolamentazione."
Pongo in votazione l'articolo 20 nel testo così emendato:
Articolo 20 Norme transitorie
20.1 Il possesso dei titoli di studio non è richiesto al
personale già in servizio alla data dell'entrata in vigore della
presente regolamentazione, limitatamente ad un periodo di tre anni
dall'entrata in vigore della regolamentazione stessa.
20.2 Per la copertura dei posti attualmente vacanti a
completamento degli organici ottimali si utilizzano ad esaurimento
le graduatorie interne ancora da evadere.
20.3 Le differenze di limiti minimi e massimi di età per
l'accesso ai concorsi interni tra quelli previsti dalla
Regolamentazione e quelli di normativa collettiva scaduta e in fase
di proroga varranno sino all'applicazione della normativa
collettiva esistente e, al termine della medesima, si conformeranno
alla presente regolamentazione.
Presenti: 25
Votanti e favorevoli: 23
Astenuti: 2 (Chiarello e Tibaldi)
Il Consiglio approva
Presidente Ha chiesto la parola il Consigliere Linty, per
dichiarazione di voto.
Linty (LNPIAP) Per giustificare il voto favorevole a questo
regolamento e per porre due riflessioni a quest'aula, che sono
emerse soprattutto dagli interventi di due colleghi che mi hanno
preceduto.
La prima è relativa ad una frase che dissi a questo Consiglio
qualche mese fa e che deve far riflettere, almeno di fronte al
futuro della nostra Regione: il Casinò è il posto di lavoro più
ambito per i valdostani. Credo che sfatare un po' questi miti dei
posti ambiti sia compito di tutti i rappresentanti istituzionali
del popolo valdostano.
C'è poi una nota positiva da rimarcare, quella dei cinque anni
di residenza, anche perché va nell'ottica di costruire una società
valdostana che sia in grado di guidare il futuro della nostra
Regione. Questo è un principio che a mio avviso dovrebbe rientrare
nella legge per le assunzioni presso la Regione Autonoma Valle
d'Aosta, U.S.L. ed enti locali vari.
Mi risulta alquanto strano sentire in quest'aula, ed è l'altra
riflessione che volevo fare, delle osservazioni a questo
regolamento da persone che fino a pochi mesi fa volevano chiudere
la Casa da gioco. Credo che un briciolo di coerenza non guasterebbe
in questi casi perché non si può sparare addosso al Casinò dicendo
che è immorale e via dicendo, e poi preoccuparsi così tanto circa
le modalità di assunzioni ed altro. Bisognerebbe mantenere su
questi grandi temi, un comportamento quanto meno coerente nei
principi generali.
Presidente Pongo in votazione l'atto amministrativo di cui
all'oggetto, comprensivo del documento contenente l'articolato e
dell'allegato A:
Presenti: 26
Votanti e favorevoli: 24
Astenuti: 2 (Chiarello e Tibaldi)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK