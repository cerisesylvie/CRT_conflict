Consiglio Regionale della Valle d'Aosta - Oggetto del Consiglio n. 641 del 9 maggio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Attività consiliare d'aula
ENERGIA
Energia idroelettrica
FINANZA REGIONALE E LOCALE
Partecipazioni azionarie regionali
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 641 del 9 maggio 2019 - Resoconto
OGGETTO N. 641/XV - Relazione conclusiva della Commissione
consiliare speciale CVA. (Reiezione di quattro risoluzioni. Ritiro
di una risoluzione. Approvazione di una risoluzione)
Rini (Presidente)
- Punto n. 4 dell'ordine del giorno.
Ricordo che siamo in dichiarazione di voto sulla quinta
risoluzione. Ci sono altre richieste di intervento? C'erano altre
iscrizioni? Per dichiarazione di voto, la parola al collega
Aggravi.
Aggravi (LEGA VDA)
- Inizio io al pomeriggio visto che
non ci ricordiamo quanti si sono prenotati questa mattina. Buon
pomeriggio a tutti, io volevo semplicemente confermare in
dichiarazione di voto che voteremo a favore della nostra
risoluzione e volevo anche tranquillizzare il collega Bianchi, che
anzi questa mattina ha avuto quasi una foga molto più leghista di
me quando ha detto che si vuole impedire appunto che qualcuno venda
la CVA, non penso che nessuno voglia svenderla, volevo sottolineare
però appunto questa foga che ho sentito questa mattina.
Un'ulteriore battuta riguarda invece il discorso referendario,
me lo perdoneranno i colleghi di maggioranza, ma capisco ognuno
giustamente
à
tour de rôle
cerca di correre
dietro magari a delle mancanze o a degli errori strategicamente che
sono stati fatti, la proposta di andare a inserire sicuramente
nella vostra risoluzione questo aspetto può essere... e credo che,
come minoranza, possiamo dire che quindi forse la presentazione di
tante risoluzioni ha animato il dibattito e una piccola vittoria ha
permesso di portarla a casa, questo è sicuramente un piccolo
risultato che chissà... poi vedremo successivamente... magari è
stata presentata...
Presidente
- Ci sono altri iscritti? La
parola alla collega Pulz.
Pulz (ADU VDA)
- Voglio chiarire che noi non abbiamo
accettato l'emendamento della maggioranza, soprattutto perché siamo
a favore del Comitato "Giù le mani dal qualora" perché quella legge
da cui prenderebbe avvio il referendum deve restare secondo noi
un'ipotesi, cioè quella ipotesi per noi malaugurata della
quotazione in Borsa e speriamo che sia altrettanto malaugurata
anche per gli altri membri, almeno quelli della maggioranza perché
il mio intuito femminile qualche volta mi fa venire dei dubbi...
Noi comunque crediamo che non vada affermata in alcun modo la
necessità ineluttabile di quella legge, perché nella scienza
politica di ineluttabile non c'è niente, tutto è frutto di scelte e
di decisioni.
La Regione, pur restando proprietaria delle acque - vede,
Presidente Nogara, grazie all'incubo notturno, ho capito questo
concetto -, concede le acque in uso alla CVA per produrre energia
elettrica. Se CVA si mantiene di proprietà pubblica, la Regione
avrà l'autorità - questo è il nostro punto di vista ovviamente - di
bloccare in tutto o in parte l'uso dell'acqua concessa per altri
usi prioritari di interesse pubblico, perché tutto questo discorso
di questa mattina delle dighe sotto i ghiacciai, che peraltro era
stato illustrato dall'ARPA, non ci ha ancora convinti, ancora di
recente in un articolo Luca Mercalli metteva in luce come i
ghiacciai, nel giro di cento anni, sono destinati a sparire se non
sul Monte Bianco... e non ci serve nemmeno l'intervento di Mercalli
per capire che la neve non può sostituire la pioggia. La portata
dei cambiamenti climatici sulla vita di tutti comunque sarà molto
più forte di quanto si va dicendo e avrà conseguenze che, se non ci
muoviamo subito, saranno quelle, sì, ineluttabili e questo lui lo
sta dicendo a gran voce da molto tempo.
Se CVA invece fosse quotata, la Regione, sempre secondo il
nostro punto di vista, rischierebbe di diventare uno degli
azionisti - sto un po' semplificando perché c'è pochissimo tempo -
e dovrebbe sottostare alle regole del mercato: quelle regole che di
sicuro non tutelano la nostra comunità, ma gli interessi degli
azionisti stessi. Su questa scelta di fondo la cittadinanza deve
assolutamente potersi esprimere, responsabilmente, e questa è una
delle poche certezze che abbiamo qualora... sempre qualora...
Noi, anche se sembra che vada molto di moda cambiare idea, non
l'abbiamo cambiata, anche perché le nostre idee ce le siamo
costruite a fatica cercando di studiare il più seriamente possibile
la complessa materia, perché nessuno dice che sia facile, quindi
votiamo sicuramente a favore della risoluzione.
Presidente
- Altre richieste di intervento per
dichiarazione di voto? La parola al collega Marquis.
Marquis (SA)
- Confermo anch'io la posizione del nostro
gruppo relativamente al posizionamento su questa risoluzione,
sostanzialmente spiace aver rotto la consuetudine di approccio alla
produzione degli emendamenti, ma se così è, ci adeguiamo,
confermiamo la nostra volontà di sottoporre questa iniziativa a una
consultazione popolare, andremo a metterlo nero su bianco in
un'iniziativa successiva durante il Consiglio...
(interruzione della Consigliera Pulz, fuori
microfono)
... vorrei solo spendere una parola, senza vena di polemica, su
quanto ha detto l'Assessore Aggravi, che non vogliamo svendere CVA,
"credo che volete venderla al prezzo giusto". Questo non mi
rassicura sicuramente perché il nostro obiettivo non è quello di
vendere CVA, ma di valorizzarla e crediamo che questa sia la giusta
direzione perché non vogliamo perderne il controllo. A questo
riguardo vorrei leggere solo le ultime tre righe di quanto ci ha
detto il professore Dallocchio, esperto della Bocconi: "
con un
interlocutore privato come IREN o come Swisspower però, secondo me,
sarebbe perdere del tempo sedersi al tavolo, pensando che
l'operatore industriale generosamente abdichi al suo ruolo e lasci
la Regione fare quello che vuole della società
", ecco, vede, a
noi sono sufficienti queste tre righe per capire che quella che
proponiamo è la strada giusta, perché è la strada che permette di
mantenere il controllo della società, è un controllo che vogliamo
che rimanga in Valle d'Aosta, non sull'asse Milano/Roma, o su
qualche altro asse strano. Noi crediamo che la Valle d'Aosta debba
mantenere la gestione e lo sfruttamento delle sue acque senza
sottostare a delle logiche e delle dinamiche che non nascano qui
dentro e che non nascano nel nostro contesto territoriale e questo
lo rivendichiamo fortemente nel nostro essere autonomisti.
Presidente
- Collega Aggravi, per? Fatto personale?
Aggravi (LEGA VDA)
- Solo fatto personale per
specificare. Caro collega, Marquis, tecnicamente anche la
quotazione è una vendita perché lei pone sul mercato una quota
parte, non me ne voglia, però, visto che giochiamo sulla tecnica,
tecnicamente è una vendita. Io spero che un domani comunque un
socio privato, ancorché piccolo, che si insinua in quella quota poi
non scelga di lanciare una OPA totalitaria e qualcuno gliela vende.
Lei sa che le offerte sono sempre sul tavolo, poi
ça dépend
toujours de celui qui gouverne la machine
.
Presidente
- Altri? Non ci sono altre richieste per
dichiarazione di voto, possiamo procedere quindi alla votazione. È
aperta la votazione sul testo emendato. La votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Presidente -
Passiamo ora all'esame della sesta
risoluzione. Chi intende illustrarla? La parola al collega
Gerandin.
Gerandin (MOUV')
- Noi con questa risoluzione volevamo
ribadire il ruolo per noi centrale, per seguire in Commissione
paritetica tutte le possibilità, seppure magari non così semplici,
di una norma di attuazione che garantisca per quello che riguarda
il discorso del rinnovo delle concessioni e per la parte che
concerne il superamento delle problematiche riferite alla Madia.
Tanto si è già detto, per cui penso che anche i valdostani siano
abbondantemente stufi di sentirci discutere, ormai sono due giorni
che discutiamo di CVA, per cui davvero... sono due giorni perché
abbiamo fatto mezza giornata il primo giorno e questa è la mezza
dell'altra...
(interruzione di un Consigliere, fuori microfono)
... iniziamo il terzo giorno,
pardon
. Quello che voglio
semplicemente dire pertanto è che la società CVA, come dicevo
prima, è il fiore all'occhiello per quello che riguarda la Valle
d'Aosta - e su questo io non posso che riconoscere quella che è
stata una visione di prospettiva quando l'operazione CVA è stata
portata avanti con l'acquisizione di queste quote -, una società
che chiuderà il bilancio 2018 con un margine operativo lordo di 140
milioni e un utile netto di 46 milioni, un più 15 percento rispetto
al 2017 e negli anni, com'è già stato detto, questa società ha
distribuito alle casse regionali utili per oltre 600 milioni e
creato fiscalità per oltre 2 miliardi e 100. In una Regione normale
noi pensiamo che la preoccupazione della politica che la amministra
dovrebbe essere quella di perseguire ogni percorso possibile a
tutela di una società con questi connotati e queste caratteristiche
che nessuna Regione italiana detiene. La scelta della Giunta, che
ha deciso di rinunciare o quanto meno depotenziare un percorso che
ci conduca a una possibile norma di attuazione che tuteli e
garantisca la CVA, per noi rimane inspiegabile. Sul rinnovo delle
concessioni, che scadranno nel 2029... e ci permetterà di superare
i vincoli della legge Madia, la maggioranza ha deciso di proseguire
per un percorso più comodo: quello di quotare in Borsa una parte
minoritaria di CVA. Noi pensiamo davvero che abdicare a priori a
prerogative statuarie, a non affermare e percorrere tutte le strade
che ci possano condurre a norme di attuazione a tutela del futuro
di CVA, puntando a una reale autonomia normativa energetica a
livello regionale sia inspiegabile per un Governo a forte trazione
autonomista, le rubo le sue parole, Assessore Testolin. Questa è la
nostra idea e, sulla base di questo, noi abbiamo predisposto questa
risoluzione, che vuole essere rafforzativa in un percorso che noi
riteniamo assolutamente prioritario. Non va indebolita quest'azione
perché noi perderemo, oltre che le possibilità di eventualmente
almeno portarci a casa il rinnovo delle concessioni per quello che
riguarda la scadenza del 2029 con una società che abbia, seppur una
parte... e, collega Marquis, sono convinto che se poche possibilità
le abbiamo, sono riferite a una società pubblica e
in house
per il rinnovo delle concessioni, altrimenti potremo avere anche le
competenze per predisporre le procedure di una gara di appalto, ma
sarà una gara di appalto pubblica e non sarà un rinnovo di
concessione. Noi pertanto su questo, torno a dire, ci crediamo
veramente.
Approfitto a margine di questo proprio per ribadire... tenuto
conto che parecchi hanno sottolineato che noi siamo per la vendita
a un socio privato... io so di averlo espresso anche in Commissione
speciale: noi siamo per verificare tutte le ipotesi, vi posso
garantire che, per quello che riguarda le offerte che sono
pervenute, a me personalmente un po' di curiosità è rimasta. Io
avrei voluto semplicemente capire quali erano queste proposte, ciò
non vuol dire assolutamente né decidere di vendere e men che meno
accettare delle proposte che vedano la cessione di una quota
maggioritaria di CVA. Sono assolutamente d'accordo con il collega
Aggravi e, attenzione, perché, seppure una quota minoritaria, una
volta che siamo alla quotazione in Borsa, è una cessione comunque
di una parte minoritaria di questa società, il che comunque
significa che il fiore all'occhiello, vale a dire la società
totalmente pubblica che in questo momento abbiamo la fortuna di
avere, non sarà più così una volta avviato questo tipo di percorso
di quotazione.
Presidente
- Apriamo la discussione generale. La parola
al collega Mossa.
Mossa (M5S)
- Noi saremmo anche d'accordo con questa
risoluzione però volevamo proporre un emendamento giusto per essere
un pochettino più precisi sulla risoluzione. Nella parte della
delibera al punto 1, che dice: "
ad audire i componenti della
Commissione paritetica in merito allo stato e al prosieguo del
percorso di definizione della specifica norma di attuazione
",
vorremmo appunto aggiungere: "
che consenta sia l'affidamento
diretto della concessione che il superamento della legge Madia
"
perché di solito lasciare a intendere e non essere precisi poi dà
adito a diverse interpretazioni. Tra l'altro, faccio presente che
c'era già stata una risoluzione in aula nella quale incaricavamo il
Presidente di dare avvio ai lavori della Paritetica proprio per
andare in questa direzione, ma poi abbiamo appreso che ancora non
sono stati attivati per quanto riguarda anche il superamento della
Madia: questo è quello che ci è stato detto. Tra l'altro, avevamo
chiesto di audire la Commissione paritetica nella sua interezza
anche durante le riunioni della Commissione di CVA e, purtroppo,
questo non è avvenuto. Se i colleghi proponenti della risoluzione
sono d'accordo su questa nostra proposta di emendamento, voteremo
favorevolmente.
Presidente
- La parola alla collega Minelli.
Minelli (RC-AC)
- Ho ascoltato con attenzione
l'illustrazione della risoluzione da parte del collega Gerandin,
condivido le parole che ha detto e l'impianto stesso della
risoluzione. Mi fa piacere aver capito che questa è per il collega
Gerandin l'opzione prioritaria e lo è anche per noi e, secondo me,
su questo vale la pena di essere particolarmente chiari. È più che
opportuno che la Commissione paritetica venga sentita in merito
alla questione della norma di attuazione, ma prima è necessario che
il Presidente trasmetta alla Commissione paritetica una bozza di
proposta, anche approssimativa. Ieri ci è stato detto, se ho capito
bene, che, entro giugno, questa proposta ci sarà. Io faccio notare
che la mozione, che è stata approvata con gli emendamenti richiesti
dalla maggioranza qui e dopo che noi avevamo presentato questa
mozione l'8 febbraio, avrebbe richiesto che una bozza di testo
fosse già stata trasmessa alla Commissione paritetica. Torno a
dire: anche una bozza approssimativa sulla quale poi i Commissari
di componente valdostana della Commissione paritetica avrebbero
potuto cominciare a lavorare, invece abbiamo sentito in audizione
in I Commissione che stanno aspettando una proposta. Può darsi che
in questi giorni sia arrivato qualcosa, non lo so, ma in ogni caso
i tempi, a nostro avviso, non sono stati adeguati, bisognava
partire e lavorare in questo senso con maggiore efficacia. Certo,
questo dipende dal fatto se si è convinti o meno che la strada
principale da seguire sia questa, ma mi pare evidente che da ciò
che viene detto è soltanto un'opzione definita in relazione come
piuttosto aleatoria per quello che riguarda la sua reale
applicazione e i tempi che richiede. Se davvero quindi si ritiene
che la norma di attuazione sia necessario farla, sia una proposta
da portare avanti, allora bisogna muoversi, anzi si è già in
ritardo.
Per quanto ci riguarda, è ovvio che questa risoluzione va in
quella direzione, per cui noi la voteremo e sulla questione della
norma di attuazione ritornerò nel pomeriggio, anche perché abbiamo
una risoluzione presentata su questo tema.
Presidente
- Altri in discussione generale? Ha chiesto la
parola il collega Cognetta.
Cognetta (MOUV')
- Per chiedere una breve sospensione,
stiamo sistemando il testo.
Presidente
- Il Consiglio è sospeso.
La seduta è sospesa dalle ore 15:57 alle ore 16:09.
Rini (Presidente)
- Possiamo riprendere i lavori. Vi do
lettura dell'emendamento che vi verrà poi distribuito: "
il
Consiglio regionale impegna... ad audire i componenti della
Commissione paritetica in merito allo stato e al prosieguo del
percorso di definizione della specifica norma di attuazione, che
consenta sia l'affidamento diretto delle concessioni che il
superamento della legge Madia
". Il secondo punto rimane
uguale.
Qualcuno intende intervenire? Siamo ancora in discussione
generale, lo ricordo. La parola al collega Nogara.
Nogara (AV)
- Il collega Gerandin prima ha detto:
"
abbiamo già detto tanto, su queste cose non vorrei
ripetermi
" e vorrei dire anch'io la stessa cosa. Adesso è stato
modificato l'impegno, io guardavo l'impegno che c'era, adesso c'è
da aggiungere anche per le concessioni e per la legge Madia, ma qua
c'è scritto: "
ad audire i componenti della Commissione
paritetica in merito...
" e poi mettiamo quello che segue.
Adesso non ricordo più se ieri o l'altro ieri ho già letto... non
so se lei, Consigliere Gerandin, è venuto in I Commissione quando
sono venuti in audizione il dottor Balduzzi e il dottor Louvin, e
proprio a una domanda specifica, per tornare in Commissione, ma non
in Commissione speciale, in I Commissione... ci ha chiesto
espressamente... e ha detto espressamente che tutto quello che
doveva dire era già stato detto e non aveva altro da aggiungere, in
più ci ha anche detto di lasciarlo lavorare in modo tranquillo.
Guardando anche il Consigliere Luboz, mi viene in mente che in modo
informale il dottor Louvin ci aveva detto la stessa cosa già
quindici giorni prima. Allora insistere su questo effettivamente
non lo capisco, ma non perché c'è la volontà di non volerlo
sentire, lo sentirei una settimana sì e una settimana no per avere
notizie, per sapere come funziona tutto, se va tutto bene, se va
tutto avanti, ma se in tutte le audizioni che lo sentiamo ci dice:
"
per favore, lasciateci lavorare e non convocateci in
Commissione
"... ecco, io vorrei solo fare notare questo e non
altro. Qui poi si dice che, se si è autonomisti, non bisognerebbe
prendere in considerazione nient'altro, ma andare sulle norme di
attuazione e basta. Forse, se si è un po' miopi... perché sempre il
dottor Louvin, ma non solo, anche il dottor Balduzzi ci hanno detto
delle cose abbastanza importanti... scritte, io non mi voglio
inventare niente! Sempre il dottor Louvin nell'audizione ci ha
detto: "se siamo tutti d'accordo, se tutto funziona, se tutto va
bene, possiamo avere dai 6 ai 9 mesi perché c'è l'accordo con lo
Stato", però nella seconda audizione ci ha detto: "ci sono alcuni
problemi, bisogna fare una norma particolare perché lo Stato e
l'Europa devono essere d'accordo, non solo lo Stato, perché
altrimenti ce la impugnano come la norma che è stata impugnata
ultimamente". Ci ha detto che dai 6 ai 9 mesi è l'ideale e che però
dobbiamo essere consapevoli che possiamo stare lì anche 10 anni,
questo non è che l'ho detto io o lo ha detto qualcuno di noi! La
parola "aleatoria" non è stata buttata lì, è stata messa anche
nella relazione proprio perché ci sono state dette queste cose,
questo riguarda soprattutto la norma di attuazione sulla legge
Madia... ma non tanto sulla legge Madia, perché, come ci ha detto
l'Avvocatura della Regione, l'uscita dalla legge Madia te la dà la
legge stessa che parla espressamente di quotazione. La strada che
si vorrebbe seguire è invece quella dei
bond
quotati, cioè
la riapertura della famosa data che è stata chiusa, se non sbaglio,
nel giugno 2016: entro giugno 2016 dovevano essere almeno quotati
dei bond per uscire dalla legge Madia. Intervenire con una norma di
attuazione su quello. Io vi ripeto comunque quello che ho sentito,
quello che ci ha detto anche l'Avvocatura dello Stato, e questo è
quanto in merito alla legge Madia.
Per quanto riguarda le concessioni, io ho chiesto espressamente
al professor Balduzzi: visto che c'è questa impugnativa, secondo
lei che è stato Ministro, che è dentro la Commissione, quali sono i
tempi? Il dottor Balduzzi ci ha detto: "per la mia esperienza e per
quanto vi posso dire, i tempi vanno dai 2 ai 2 anni e mezzo prima
che ci sia una risposta da parte dell'Europa", e anche qua ci
troviamo di fronte a una data e a una scadenza aleatoria perché può
essere tra i due, i due anni e mezzo, non si sa. Addirittura a un
certo punto il dottor Louvin ha detto che non è Mago Merlino per
dirci se ci sono delle date precise. Io penso che sia interessante
e importante avere anche delle tempistiche. Perché il discorso
della concessione è assolutamente da proseguire? Perché per le
concessioni, anche se il professor Balduzzi dice 2 anni-2 anni e
mezzo, noi sappiamo benissimo che la scadenza delle nostre
concessioni... praticamente la più grande, la generale è nel 2029,
però sapete tutti che le gare devono essere messe in piedi entro il
2025, se si dovranno fare delle gare, se ci sarà l'affido diretto,
se... se... se... è per questo motivo che era aleatoria una
decisione sulle norme di attuazione, non è il fatto di essere
autonomisti o no! È il fatto di essere pratici e guardare in faccia
le cose come stanno: questo è quanto emerso dalle audizioni, da
coloro che abbiamo sentito, perciò non è che non c'è la volontà di
audire, di sentire, perché non erano compito della Commissione i
rapporti con la Paritetica, allora mi sono informato con la
Presidenza e gli ho chiesto come si erano svolte le cose. Ripeto -
perché l'ho già detto una volta -: la Presidenza ha mandato prima
una lettera in cui bisognava sicuramente per le norme di attuazione
sulla CVA... poi a Roma, quando c'è stato ufficialmente
l'insediamento della Commissione, si è ribadito anche questo. La
Paritetica di parte regionale, per quello che ne so io, si è già
incontrata due-tre volte con l'Avvocatura proprio per mettere in
piedi quello che ha detto lei prima, collega Minelli: una bozza di
norma da proporre alla parte statale e questo avverrà nei primi 15
giorni di giugno, adesso prenda quello che dico io così per quello
che mi hanno informato. È vero quello che mi dice lei e hanno
ragione i Commissari della Paritetica a dire che hanno bisogno di
un
input
, ma penso che loro si riferissero all'input di
oggi, a quello che verrà fuori dal Consiglio regionale perché, in
base a questo, ci sarà l'input preciso che verrà dato loro, perché
la Commissione speciale non aveva la facoltà di decidere proprio
niente, ma doveva portare in quest'Aula tutti gli elementi per
arrivare a quello di cui stiamo discutendo in questo momento. Una
volta finita la discussione, si vedrà... e si deciderà quale input
esatto, preciso - anche se sono già andati avanti con il lavoro -
dare alla Paritetica.
Presidente
- Eccoci, chiedo scusa, ma avevamo un problema
al sistema, la parola al collega Lucianaz.
Lucianaz (LEGA VDA)
- Seulement deux mots à propos des
normes d'application. Avant tout on a bien écouté le professeur
Louvin le 23 avril; entre autres, si j'ai bien noté, il a même dit:
"
le gare devono essere libere, ma in nessun'altra realtà la
Regione è titolare al 100 percento di una società che ha la
concessione dello sfruttamento, il contesto è ben diverso. Siamo
per dare più frecce possibili alla Regione. Le norme potranno
toccare anche altre derivazioni, regime di concessione per le
titolarità ancestrali delle acque o riconoscimenti di altra
natura
".
Alors, ici il y a une Commission paritaire que je crois c'est la
seule en Italie au niveau juridique... et c'est la bonne occasion
pour défendre, bien sûr, les compétences que notre Statut nous
donne. Alors je demande aux autonomistes, vu qu'ici il y a des
autonomistes de première catégorie - et on envisage la deuxième
catégorie, peut-être, je ne sais pas - s'ils ont le courage de
sortir leurs griffes pour défendre ce Statut, vous savez bien que
le Statut ou, mieux, notre autonomie n'a pas été conquise par des
personnes qui adoraient l'Union Valdôtaine, qui n'existait pas
encore, il n'y avait pas même la République Italienne. Le 7
septembre 1945 donc il y a eu quand même des valdôtains qui ont
obtenu notre autonomie et, bien sûr, les compétences pour gérer les
eaux. Ils ont lutté énormément, il y a eu des manifestations, les
valdôtains sont descendus dans les places, je crois qu'aujourd'hui
ils ne le feraient pas, il serait déjà intéressant si on donne la
permission aux valdôtains de s'exprimer dans un référendum à la
place de les convaincre à faire autre chose. Je demande donc aux
véritables autonomistes de faire quelque chose de plus important
pour défendre ce Statut et les compétences qu'il nous donne, je
crois que ce n'est pas exagéré de demander un effort plus grand et
plus important à la Commission paritaire et d'essayer toutes les
occasions, toutes les possibilités pour donner à la Vallée et à
notre communauté tous les atouts pour continuer dans notre
spécificité... J'ai improvisé ça et je n'ai rien d'écrit, mais
seulement pour dire une fois plus fort encore que nous ici présents
nous ne méritons pas les luttes que les valdôtains on fait en 1944,
en 1945 pour obtenir tous les atouts qu'on a, et donc au moins il
faut nous battre pour défendre ce petit peu que l'Italie nous a
octroyé.
Président
- La parole à l'Assesseur Viérin.
Viérin (AV)
- Je ne serais pas intervenu mais
l'intervention du collègue Lucianaz sollicite évidemment quelques
réflexions, avant tout - je le dis comme une boutade, mais pas trop
- nous croyons que l'autonomie
n'était pas
à l'époque
où elle a été pensée d'un mouvement politique, ni de l'Union
Valdôtaine, et encore moins d'autres mouvements politiques qui sont
nés après et qui se disent être autonomistes. Je crois aussi qu'il
n'y a pas d'autonomistes de série A ou de série B, il y a des
autonomistes qui sont plus ou moins convaincus sur la base d'un
sentiment que chacun de nous a. Je ne crois pas qu'aujourd'hui soit
l'occasion pour se mesurer sur l'être plus ou moins autonomistes
sur une sollicitation sur laquelle on est tous d'accord, le
collègue Nogara l'a très bien expliqué. Le collègue Gerandin a
raison: nous avons parlé pendant deux jours et nous sommes en train
de parler de résolution ou d'acte d'adresse, c'est-à-dire que le
vrai moment où nous irons discuter le contenu d'une norme ce sera
effectivement la loi, donc le fait d'exercer une possibilité qui
est la norme d'application c'est ce que tout le monde...
au
moins c'est
ce que nous avons prôné, et c'est dans ce sens que
non seulement la Commission mais que le Gouvernement a agi.
È per questo che non crediamo oggi di dover dimostrare,
soprattutto perché ognuno di noi, ripeto, non deve dimostrare agli
altri... se non forse perché è necessario, visto che ci sono i
microfoni e le telecamere, di dire qualcosa fuori da quest'aula
perché quotidianamente l'autonomia si difende nei fatti concreti e
se oggi abbiamo una Commissione paritetica... Vorrei ricordare,
peraltro, che è una Commissione paritetica che in questo senso ha
lavorato in questi ultimi anni, non è in questi due o tre mesi che
sta lavorando perché ha licenziato tantissime norme di attuazione
con un egregio, per non dire molto buono, lavoro dei membri. Oggi
la strada è stata tracciata nel senso che da più parti è stato
detto che lo strumento scritto nella risoluzione... avremo modo di
illustrare la nostra risoluzione sia per quanto riguarda la nostra
volontà di dare la possibilità ai valdostani di esprimersi su
questo tema con un referendum, sia anche e soprattutto codificando
i passaggi che noi vediamo e i passaggi che sono codificati sono la
norma di attuazione. È giusto che si continui ad approfondire, è
giusto che si solleciti, è stato fatto con delle lettere, è stato
fatto nel rispetto anche di un organo, che sicuramente è felice di
essere sollecitato, ma che chiaramente ha detto: "dateci degli
indirizzi e noi lavoreremo in tal senso".
Non crediamo quindi che oggi il tema del sentirsi più o meno
autonomisti possa essere ridotto al fatto di una riunione o delle
audizioni ulteriori o alla volontà di andare nell'ottica di quello
che è stato richiesto. Questo per dire che vorremmo - almeno questo
è il mio sentimento - che non fosse strumentalizzato il voto su un
documento interpretando quello che il voto sostiene, nel senso che
sappiamo benissimo che, se ci si astiene su una risoluzione, quella
del referendum o come questa di cui si parla adesso, non è perché
non ci si condividono i contenuti di ciò che viene proposto, anzi,
io lo dico in senso rafforzativo, noi siamo i primi ad avere sempre
sollecitato la Commissione paritetica, tant'è che la norma di
attuazione sulla fiscalità è nata in quest'Aula da un'iniziativa
dell'opposizione, tra cui i banchi noi sedevamo. Avevamo richiesto
di avere maggiore autonomia fiscale, attraverso uno studio, che
avevamo commissionato, individuando lo strumento della norma di
attuazione, che poi è stato il percorso condiviso all'unanimità o
quasi da questo Consiglio per andare poi a ottenere quella
autonomia maggiormente modulata nella fiscalità che ci dà oggi la
possibilità, sempre avendo però le risorse, di andare a
differenziare la nostra fiscalità rispetto al territorio nazionale
con particolare riferimento all'ambito agricolo. Dico questo per
dire che oggi siamo davanti a una discussione e ognuno,
giustamente, in modo legittimo, ha una visione diversa,
nuancée
sull'obiettivo; individuato l'obiettivo, credo che
da più parti sia stato riconosciuto che lo strumento è un disegno
di legge, uno strumento normativo diciamo, e una norma di
attuazione, anzi, a monte, che possa in qualche modo rafforzare
delle prerogative della nostra comunità.
Io non vorrei semplicemente che si semplificasse tutto e
condivido che non ci sono degli amministratori... qualcuno ha detto
di non essere autonomista, in modo legittimo, o di non avere mai
appartenuto o di non voler appartenere a una certa ideologia, ci
sta. Altri hanno rimarcato anche il fatto di avere una
nuance
anche indipendentista nel mondo dell'autonomismo, io
non ridurrei alla lotta di chi è più autonomista su un semplice
atto che va a dare un indirizzo sul cui strumento siamo tutti
concordi, almeno io parlo per una parte di sensibilità che
rappresento insieme ad altri colleghi. Credo quindi che le
battaglie di prerogative... da quando andavamo a volantinare al
casello dell'autostrada per dire negli anni
post
centre
culturel
sia: "
le sou son de papì é la téra l'é d'or
"
[traduzione letterale dal patois: i soldi sono carta e la terra è
oro], o "non venite troppo a inquinare" perché si parlava già
all'epoca di tariffe...
gens du Pays
e di mobilità
sostenibile negli anni Novanta in cui forse i temi ideologici
rispetto alla tutela dell'ambiente erano meno attuali rispetto ad
oggi... non ci devono fare dimenticare che una parte di lotta di
prerogativa di una comunità passa attraverso certi principi, che
devono essere misurati anche a delle azioni concrete. Non bisogna
dimenticare che la Commissione paritetica, che oggi è favorevole,
che in questi ultimi è stata favorevole, non lo è sempre stata
perché abbiamo dei membri di parte regionale e dei membri di parte
statale, e bisogna dire che negli ultimi anni i membri di parte
statale sono stati in linea con i membri di parte regionale,
vedremo se anche questa volta sarà così, noi lo speriamo, anzi ne
siamo certi perché lo strumento della norma di attuazione va a
fortificare lo Statuto di autonomia, che, come dice bene il collega
Diego Lucianaz, è stato
octroyé
, ci è stato in qualche modo
coattamente dato, malgrado tutto un dibattito
post
1945 e
anche 1946, quando i capi famiglia valdostani si erano espressi in
un altro modo. Ci dispiace anche dire che oggi, vedendo certe idee
dei nostri padri fondatori, che vedevano una forma per la Valle
d'Aosta diversa rispetto all'inquadramento all'interno dello
Stato... si potrebbe vedere anche la Valle d'Aosta dipinta, come ho
visto, come una parte del Canton Vallese o con una forma di
autogoverno diversa, ma oggi in quest'autonomia
octroyée
negli anni e nei decenni tanto è stato fatto, tant'è che, se noi
oggi siamo qui a parlare di idroelettrico, lo dobbiamo a delle
norme di attuazione che sono state ricordate e alle quali alcuni
hanno lavorato. Sono tantissime le norme di attuazione: dalla
scuola fino ad arrivare al catasto, fino ad arrivare alla
fiscalità. Questo sta a significare che è giusto dibattere su tutto
ciò che è stato fatto, magari anche male e magari anche da chi
trent'anni prima di noi, o quarant'anni prima di noi agiva in buona
fede, ma è giusto ricordare che tanto è stato fatto per uno
strumento flessibile in una Costituzione flessibile, che non sempre
è così facile da negoziare per una comunità che conta numericamente
poco e che ha due Parlamentari, che ha avuto nella storia la
fortuna di avere, lo ricordavo ieri, un Sottosegretario, un
Europarlamentare, ma che, come comunità, ha sempre dovuto lottare
per fare riconoscere certe prerogative. Anche in questo caso noi
riaffermiamo con convinzione che lo strumento di aumentare
l'autonomia attraverso le norme di attuazione principalmente, ma
non solo... ricordo il nostro potere legislativo in ambito
scolastico, che spesso è stato esercitato, pur non avendo le
competenze primarie, ma concorrenti, ma che, non avendo poi avuto
un'impugnativa da parte dello Stato, è diventato legge, e penso
alle riforme scolastiche che noi abbiamo messo in campo negli anni
e che oggi sono un fiore all'occhiello di quello che è un
acquis
della nostra comunità.
Concludo dicendo che questo dibattito è stato molto
interessante, ma che non accetteremo che venga strumentalizzata
ogni azione che viene fatta, con la convinzione che gli strumenti
che oggi siamo noi qui a mettere in campo... e, quando dico "noi",
non lo dico personalmente, Governo, maggioranza, opposizione, ma le
persone che hanno a cuore una certa volontà di aumentare queste
prerogative, che, purtroppo, sono state spesso sminuite da tanti
elementi, ma che oggi devono farci ritrovare, almeno su certi
argomenti, la possibilità di fare delle battaglie comuni.
Presidente
- La parola al collega Bianchi.
Bianchi (UV)
- Intervengo, ma, come ha già ben
evidenziato il collega Viérin, anzi, mi scuso, l'Assessore Viérin,
non è questione, collega Lucianaz, di autonomia di serie A o di
serie B, sono sicuro che lei in fondo è un autonomista, come lo
sono io. Molto probabilmente dove lei oggi è seduto... chiaramente
noi nutriamo dei dubbi che veramente ci siano degli autonomisti in
quel movimento. La conosco da tanto tempo, sono sicuro che lei sia
un autonomista vero... è personale, ma ho dei dubbi... non sto
dicendo che non lo siate, ho dei forti dubbi, ma, a mio avviso, non
è semplificando o dicendo: "chi non vota questa risoluzione è
perché non vuole..." e lo ha già esplicitato benissimo l'Assessore
Viérin: qui votiamo una risoluzione che è un indirizzo politico, lo
ha detto, lo ha evidenziato, qui dentro diamo degli indirizzi, il
nostro indirizzo è chiarissimo, quando arriveremo alla nostra
risoluzione, dove parliamo anche lì di Paritetica... e nutriamo la
massima fiducia nelle persone che sono nella Commissione
paritetica. Non è questione quindi di: "chi non vota questa
risoluzione o non va bene, o è un autonomista di serie A o di serie
B", ognuno di noi sa perfettamente dentro di sé se è un autonomista
o no, ne sono convinto.
Presidente
- La parola al collega Luboz per dichiarazione
di voto.
Luboz (LEGA VDA)
- Bon après-midi à tous, tout à l'heure
j'ai imprimé... les rues de la Vallée d'Aoste, le canal d'Ayas, nos
ancêtres sont passés à l'histoire parce qu'ils ont réalisé toutes
ces œuvres importantes qui permettent l'arrosage
de nos terrains, de nos prés, de nos champs. Je ne sais pas si nous
passerons à l'histoire nous aussi.
Quant aux dispositions d'application, alle norme di attuazione,
prima il collega Nogara ci ha letto più di una volta la
dichiarazione del professor Louvin: "
non sono il Mago
Merlino
", però il professor Louvin, in un'audizione del 22
gennaio alla Commissione speciale CVA, ha anche detto: "
io sono
peraltro convinto che ci sia la possibilità in questo momento e in
questa fase di porsi degli obiettivi complessivi, che possano
andare anche oltre questo obiettivo in senso stretto, nel senso di
dare alla Regione la possibilità di modellare e anche liberando
l'azione di CVA rispetto ad altri vincoli contenuti nella stessa
legge Madia in maniera più ampia
", poi si è dilungato sulle
ragioni, sul perché è stato scritto il decreto Madia, che era per
liberare tante partecipate in passività. Presumo quindi che
sicuramente all'interno di quest'Aula ci siano molti autonomisti,
ci sono anche persone che non si sono definiti tali, ma voglio fare
una domanda ai tanti che si dichiarano autonomisti e che avevano
anche la possibilità di chiedere al Consiglio regionale di potersi
dotare delle norme di attuazione, quando è stata emessa la legge
che disponeva la quotazione in Borsa di CVA: come mai non ci avete
pensato? Si è dovuto aspettare il 2018-2019 per arrivare a tale
definizione?
Presidente
- Altri? La parola al collega Vesan.
Vesan (M5S)
- È stato interessante il dibattito su chi è
più autonomista e chi più indipendentista e la storia dei
volantinaggi giovanili del collega Viérin, però vorrei tornare
proprio nel merito di questa risoluzione. Questa risoluzione nasce
dalle considerazioni circa il contenuto della relazione finale e
vorrei che ci limitassimo a quello che questa risoluzione prevede
in tal senso. Sulla scorta di questo, il collega Nogara ha citato
il fatto che lui stesso e le prime previsioni temporali fatte da
Louvin nella sua prima audizione sono state modificate dal suo
collega Balduzzi nella seconda audizione, che non era più in
Commissione, ma era in I Commissione, prevedendo tempi più lunghi.
Il collega Luboz ci ha letto un intervento di Louvin nel quale si
evinceva che, in realtà, le prospettive, le possibilità della
Commissione paritetica, per quello che riguarda le norme di
attuazione, potessero essere anche più ampie di quello inizialmente
ventilato. Sulla scorta di questo e quindi, se vogliamo, di
un'incertezza ancora su questo argomento, questa risoluzione
impegna la Commissione competente ad audire i componenti della
Commissione paritetica e non va a dire: "sentiamo solo quelli di
parte regionale, sentiamone solo uno, sentiamone solo due su tre",
che è quello che è successo, perché, quando ha un medico che gli
dice che ha un brufolo e l'altro che gli dice che ha un tumore
della pelle, sente un terzo medico. Noi abbiamo ben altri quattro
membri della Commissione paritetica con i quali potremmo andare a
sviscerare su un argomento così importante... se anche su questo
argomento possiamo trovare quella convergenza che l'Assessore
Viérin ha citato da parte di tutte le Commissioni paritetiche
precedenti. Ha espressamente citato la convergenza tra i
rappresentanti di parte governativa e quelli di parte regionale. I
rappresentanti di parte governativa, su tutto quello che è stato il
lavoro fatto fino adesso, dalla Commissione alle audizioni
successive, non sono mai stati citati, se non la loro impossibilità
e assoluta difficoltà a essere sentiti in Commissione. Beh,
Signori, ma se non sentiamo i membri di parte governativa della
Paritetica su un argomento come le norme di attuazione sulla nostra
più importante partecipata, sulle nostre acque, sull'utilizzo delle
derivazioni idroelettriche della Valle d'Aosta, allora possiamo
limitarci a sentirli solo per posta e fare loro gli auguri a
Natale! Questo è l'argomento sul quale dobbiamo confrontarci con
questa parte e questo è l'argomento specifico della richiesta di
questa risoluzione. È solo farci un quadro più esatto e preciso
tutti quanti su un argomento così importante, su quali sono le
possibilità e soprattutto su quale sia la disponibilità della parte
governativa, non l'abbiamo sondato mai, se non sentendo uno o al
massimo due elementi di quella che è in realtà la nostra parte
della Commissione paritetica. Non vogliamo fare questo piccolo
approfondimento prima di dire che la norma di attuazione non è una
strada perseguibile almeno per una delle due parti della richiesta,
com'è stato dichiarato in quest'Aula da più parti, senza avere
nemmeno esercitato un minimo tentativo di scoprirlo davvero? Così
com'è emendata, anche noi quindi siamo favorevoli all'approvazione
di questa risoluzione.
Presidente
- In discussione generale ci sono altre
richieste di intervento? Chiudiamo la discussione generale. La
parola al collega Gerandin per dichiarazione di voto.
Gerandin (MOUV')
- Pensavo di essere ancora in
discussione generale. Interverrò dopo eventualmente.
Presidente
- È uguale, per dichiarazione di voto, se
vuole, collega Gerandin. Siamo sulle dichiarazioni di voto. La
parola per la replica all'Assessore Testolin.
Testolin (UV)
- Seulement pour quelques réflexions. J'ai
bien apprécié, je dois le dire, l'intervention du collègue Viérin
en réponse à une provocation, je crois, de la part du collègue et
ami Lucianaz, avec lequel on a bien parcouru, au-delà de l'intérêt
qui peut avoir, Monsieur Vesan,
des morceaux de route
ensemble, dans le passé, où on a bien cherché de témoigner une
attention aux petites choses de tous les jours, même dans une
action politique, comme dans la vie collégiale de nos petites
communautés. On a essayé de porter de l'avant des principes qui
peuvent nous rendre orgueilleux d'être valdôtains et qui essayent
de nous caractériser dans les petites choses comme dans les grandes
choses. Moi aussi j'ai essayé de rappeler dans mon intervention de
hier le travail abordé et porté de l'avant dans les dernières
années, en 2017 on est arrivés à clôturer un parcours très
important par rapport au discours des eaux, au discours de la
propriété des eaux et de la capacité de la Région autonome de la
Vallée d'Aoste de pouvoir décider quoi en faire. Et bien, depuis ce
moment-là est à souligner dans une façon absolument forte la
possibilité de décider de la part de la Région ce qu'on pourrait
faire à l'échéance des concessions de l'eau en 2029. Une
conséquence qui est capitale, je crois, pour ce qui devra être une
attention d'ici à 10 ans... qui pourra nous voir dans une situation
climatique tout à fait différente, avec des nécessités et des
situations... à rendre compte à notre territoire... qui pourront
être si différentes de celles que nous vivons à l'instant.
Avremo la possibilità di dare delle risposte puntuali, in
funzione di quelle che saranno delle esigenze del nostro
territorio, ai nostri consorzi, che forse sono i più autonomisti di
tutti all'interno di questi processi. Guardo il collega e
Consigliere Luboz, con il quale ho scambiato qualche riflessione
nel tempo anche relativamente all'utilizzo idroelettrico delle
acque... con una riflessione che non sempre ci ha visti
unanimemente percorrere una strada che andasse a tutela delle
acque, diciamocelo, perché la filosofia attuale vuole che lo
sfruttamento idroelettrico sia compatibile, per esempio, con uno
sfruttamento agricolo, cioè che l'utilizzo per produrre elettricità
sia precedente e non successivo all'utilizzo agricolo, in modo che
si possa utilizzare prima l'acqua per produrre energia e poi per
bagnare i campi, per farla semplice, e non utilizzare l'acqua per
bagnare i campi e usare l'acqua per fare idroelettrico. Questo è un
principio che, a mio avviso, va sottolineato perché poi rimane in
un contesto di razionalizzazione di una risorsa primaria. Detto
questo, e per tornare a bomba, come direbbe il collega Vesan, credo
che la nostra intenzione sia stata abbastanza chiara e esplicitata
questa mattina e in questi due giorni, nel senso di dire che una
cosa non esclude l'altra.
Il percorso, che è stato attivato in seguito a una relazione che
ha visto confrontarsi all'interno della Commissione speciale tutti
i rappresentanti di questo Consiglio, ci ha visti promuovere
all'interno della nostra risoluzione, che andremo a discutere da
qua a poco, un primo punto assolutamente preciso e puntuale in
merito all'intenzione di andare a lavorare con la Commissione
paritetica per affinare... ed è entrata nel dettaglio con molta
attenzione rispetto alla premura di andare a determinare quali
potranno essere
in primis
le opportunità di concessione
diretta a un'azienda che sia totalmente... è una delle ipotesi, ma
potrebbe anche essere che totalmente non potrebbe essere fattibile,
e allora perché dire che totalmente in mano alla Regione o
perseguire un certo percorso e se è solo la maggioranza regionale a
possederla, non va bene?
Come diceva anche il collega Nogara, ci sono tutta una serie di
aspetti che sono ancora da ispezionare. Evidentemente il nostro
percorso li tiene ben presenti entrambi, ben coscienti che una
delle nostre due priorità è quella di portare a casa da un punto di
vista della gestione anche della concessione eventuale delle acque
a uso idroelettrico... per la produzione idroelettrica
prioritariamente o comunque contestuale a un altro percorso, perché
non perdiamo di vista neanche l'orizzonte complessivo, che deve
permetterci di garantire, o comunque di garantire il più possibile
alla nostra autonomia, alle nostre competenze, al nostro desiderio
di continuare a governare, così come abbiamo fatto in questi
settanta anni, la nostra Regione, il meglio possibile. Delle cose
migliori poi si potevano fare allora, si possono fare adesso e si
potranno fare probabilmente da qua a quarant'anni, però lo spirito
che ci anima è sicuramente quello di avere una conoscenza del
territorio molto fondata, di capire quali sono i principi o pensare
di lavorare comunque per valorizzare quei principi che ci possano
portare a continuare ad avere una Regione di cui vantarsi. Checché
se ne dica, siamo ancora in una situazione decisamente migliore
rispetto ad altre realtà nazionali e anche internazionali e questo
grazie a tutti quelli che si sono adoperati nel tempo - e sono
tanti - e anche molte volte e soprattutto in silenzio e lavorando a
testa bassa tutti i giorni per riuscire a garantire anche quelle
risorse finanziarie che una scelta oculata nel tempo, l'ho
ribadito, ci ha portato ad avere con la crescita di CVA e che noi
vorremmo perseguire, compatibilmente alle opportunità che ci
verranno offerte anche nel futuro. Ecco, questo penso che sia il
vero spirito autonomista: lavorare in tutte le direzioni possibili
per garantire a noi e ai nostri figli un futuro almeno come il
nostro passato.
Presidente
- Ha già fatto la dichiarazione di voto, per
fatto personale?
Luboz (LEGA VDA)
- Soltanto per ribadire che
effettivamente in certe discussioni l'Assessore Testolin e io siamo
stati su posizioni non diverse, ma magari su prospettive
leggermente dissimili. Mi auguro che nella prossima discussione che
verrà fatta in III Commissione sul piano di tutela delle acque
possiamo redimere magari queste piccole diversità di pensiero.
Voglio ribadire che sono assolutamente sempre più convinto dello
spirito autonomista che anima tanti volontari, gestori di piccoli
consorzi di miglioramento fondiario, che forse avrebbero dovuto
aver maggiore attenzione alle loro risorse idriche, perché ci sono
consorzi che lasciano utilizzare la loro acqua a imprenditori
speculatori, direi. Speriamo quindi che si possa rivedere questa
impostazione in futuro.
Presidente
- Per dichiarazione di voto, la parola al
collega Bertin.
Bertin (RC-AC)
- Appunto per dichiarazione di voto. Non
sto a ripetere quanto detto in precedenza dai colleghi, questa
delle norme di attuazione è la via prioritaria ed è su questa che
bisogna concentrarsi. Non sto qui a ripeterlo. È ovviamente
importante confrontarsi con la Commissione paritetica e con i
componenti regionali della Commissione, ma bisogna essere precisi,
la Commissione paritetica è uno strumento tecnico che traduce le
volontà politiche delle due parti: la Regione Valle d'Aosta e il
Governo nazionale. È prioritario pertanto dare degli
input
alla Commissione paritetica, ai nostri membri nel caso specifico e
questo è l'elemento che manca, al più presto -siamo già molto in
ritardo, poiché era già stata approvata una mozione in questo senso
- si devono dare delle indicazioni precise e di prospettiva per
poter mettere la Commissione paritetica, in particolare i
componenti regionali di tale Commissione, nelle condizioni di poter
operare e innanzitutto magari con un testo così da iniziare un
serio lavoro di confronto con la parte statale. Si può anche fare
un confronto con i componenti statali della Commissione, ma
ricordiamoci che queste sono figure tecniche, a volte, dal punto di
vista tecnico, magari la norma di attuazione è stata anche fatta,
poi è rimasta nel cassetto dei Ministri e dei Ministeri, perché
alla fine la Commissione paritetica ha il ruolo essenzialmente o
principalmente tecnico di tradurre le indicazioni politiche dei due
soggetti, Stato e Regione, ed è importante innanzitutto dare degli
input precisi e rapidamente alla componente regionale affinché
possa muoversi in modo adeguato nel realizzare nei tempi più brevi
possibili questa norma di attuazione che, come dicevo, riteniamo
essenziale e prioritaria.
Presidente
- La parola alla collega Pulz.
Pulz (ADU VDA)
- Noi votiamo ovviamente a favore della
risoluzione con l'emendamento proposto dai colleghi Cinque Stelle
perché riteniamo giusto e utile sapere come stanno procedendo i
lavori della Commissione paritetica, per dotare la nostra Regione
di una norma di attuazione in materia di utilizzo delle acque a
scopo idroelettrico, che ci consenta, come abbiamo detto tante
volte, di evitare la privatizzazione di CVA per il profitto di
società anonime, che non hanno poi bisogno di chissà quali
percentuali per governare CVA se questa fosse quotata in Borsa, e
che ci consenta poi l'affidamento diretto delle concessioni e ci
svincoli appunto dagli obblighi della Madia.
Presidente
- Altri? La parola per dichiarazione di voto
al collega Gerandin.
Gerandin (MOUV')
- Noi chiaramente voteremo questa
risoluzione. Due brevi considerazioni. La prima che mi viene da
fare è che noi riteniamo che la norma di attuazione sia in questo
caso, ma ovunque, quando si vuol ribadire le competenze statuarie
di questa Regione, un po' la base, la madre di tutte le battaglie,
nel senso che la rivendicazione di queste competenze che sono e
rimangono... penso che sia un sentimento condiviso dall'intera
Aula, una delle prerogative su cui si basa il nostro Statuto.
Detto questo, oltre "
ad audire i componenti della Commissione
paritetica in merito allo stato
", c'è un secondo passaggio dove
si dice che noi gradiremmo avere anche un monitoraggio, delle
informazioni sul "
prosieguo del percorso di definizione di
questa norma di attuazione
". Non è pertanto solo un'audizione
riferita allo stato attuale, ma un monitoraggio dell'andamento di
una norma di attuazione, che sicuramente non avrà un percorso
facile, ma che pensiamo possa e debba essere davvero la prima
strada da perseguire in qualunque caso, perché portare a casa le
norme di attuazione sul rinnovo delle concessioni o...
correttamente come diceva prima il collega Nogara, magari non
potremo di certo essere noi ad andare a superare con la norma di
attuazione i concetti della Madia. Ricordiamoci che qualcuno è
stato previdente, è stato probabilmente più informato di noi ed è
riuscito a fare il superamento della Madia. Riaprire un
ragionamento del genere con lo Stato sarebbe quanto meno
interessante in relazione alla trattativa non facile che
sicuramente ci sarà con la Commissione europea e al fatto che,
com'è stato detto benissimo anche nell'audizione dei nostri
componenti della Paritetica, la Valle d'Aosta parte da un
presupposto tutto suo: noi abbiamo un'unicità, abbiamo una società,
in questo caso la CVA, totalmente pubblica, ma abbiamo anche un
altro aspetto a mio parere fondamentale: non è una società in
perdita, per cui noi abbiamo tre bilanci e siamo obbligati a
dismettere, è una società che ha utili e dunque
quest'accelerazione, senza ripercorrere tutte le vie che ci portano
alle norme di attuazione, per noi rimane poco comprensibile e non
condivisibile, ma proprio per l'unicità di questa società, io penso
che sia davvero un percorso più facile rispetto a tante altre
realtà che magari avevano delle società in perdita, oppure
addirittura magari delle società dove non c'era l'intera
partecipazione pubblica. Allora non vale la pena di provare a
percorrere questa strada, capire almeno per un periodo che
possibilità abbiamo sia verso l'Europa che nei rapporti con lo
Stato prima di perseguire un percorso, come quello che avete deciso
di perseguire? Questo è il concetto e la base.
Ribadisco pertanto che non è il problema di chi è più
autonomista o chi lo è meno, in questo caso io penso che il vero
problema sia preservare, salvaguardare una società come la CVA e,
se possibile, portare a casa qualcosa che non solo la preservi, ma
la valorizzi, e il rinnovo delle concessioni, se riusciremo mai a
portarlo a casa, sarebbe davvero la scommessa del secolo vinta.
Presidente
- Altri? Ci sono altre dichiarazioni di voto?
Possiamo procedere alla votazione sul testo emendato. La votazione
è aperta. La votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Presidente
- Passiamo ora all'esame della settima
risoluzione. Per l'illustrazione, la parola al collega
Cognetta.
Cognetta (MOUV')
- Con questa risoluzione si chiede in
sintesi di promuovere un interpello ufficiale presso la Sezione di
controllo della Corte dei conti al fine di accertare potenziali
profili di illegittimità di quanto disposto all'articolo 27, comma
2, della legge regionale n. 24 del 21 dicembre 2016 a fronte della
mancata quotazione della società CVA. In sostanza si fa riferimento
al fatto che nella legge del bilancio del dicembre 2016, al comma 1
dell'articolo 27, era prevista la quotazione e al comma 2, sulla
base di questa quotazione, si prelevavano dalla società 51.400.000
euro dicendo appunto che, visto che ci sarebbe stata la quotazione,
facevamo molto meglio a togliere questa liquidità dalla società.
Ora, in virtù del fatto che la quotazione non è ancora partita e
non si saprà quando partirà - non si sa anche perché non c'è nessun
documento ufficiale -, o se partirà, io chiedo al Presidente di
fare un interpello ufficiale alla Corte dei conti per verificare,
nel caso in cui non ci fosse la quotazione, se questo diventa un
danno oppure no, perché nel caso lo fosse, allora io capirei che la
strada della quotazione che avete preso - che continuate a
insistere essere la migliore - diventerebbe ovviamente una strada
obbligata, perlomeno per coloro che hanno votato a suo tempo la
legge di bilancio. Era solo per chiarirci un dubbio, insomma, una
volta per tutte; se, invece, non volete chiarire il dubbio, vi
auguro di quotare in fretta perché sono già passati tre anni,
insomma, direi che è il caso che vi sbrighiate sennò mi sembra
assurdo che abbiamo tolto dei soldi per una quotazione che non c'è
ancora stata.
Si dà atto che dalle ore 17:06 assume la presidenza il
Vicepresidente Distort.
Distort (Presidente)
- Si apre il dibattito generale. Ci
sono richieste di intervento? La discussione generale è chiusa. Si
apre lo spazio per le repliche. Per la replica, la parola
all'Assessore Testolin.
Testolin (UV)
- La mozione prevede che si impegni il
Presidente della Regione a "
promuovere un interpello ufficiale
presso la Sezione di controllo della Corte dei conti locale al fine
di accertare potenziali profili di illegittimità di quanto disposto
dall'articolo 27, comma 2, della legge regionale n. 24/2016 a
fronte della mancata quotazione della società CVA
".
Evidentemente l'aspetto è abbastanza tecnico e quindi ci siamo
fatti supportare nella risposta.
Quanto all'interpello, le funzioni ascritte alla Sezione di
controllo della Corte dei conti, inclusa quella consultiva, sono
elencate nelle discipline del decreto legislativo n. 179 del 5
ottobre 2010, istitutivo appunto della sezione medesima. Le
richieste di motivati avvisi possono avere a oggetto materie
inerenti alla contabilità pubblica mediante la sottoposizione di
quesiti di carattere generale, che presuppongono dubbi
interpretativi in merito a disposizioni di legge, regionali o
statali che per l'appunto afferiscono alla contabilità pubblica,
alla Corte dei conti non può essere invece richiesto di scrutinare
la legittimità di una legge, quale di cui trattasi, posto che,
com'è noto, il giudizio di legittimità costituzionale di una legge
e in specie di una legge regionale è rimesso in via esclusiva alla
Corte costituzionale, Giudice per l'appunto delle leggi che
dichiara o non dichiara illegittime costituzionalmente... dalle
disposizioni sottoposte al suo sindacato, all'esito... o di un
incidente di costituzionalità promosso da un Giudice nel corso di
un giudizio nel quale sia dubitata la legittimità costituzionale di
una disposizione di legge, che debba trovare applicazione per la
risoluzione della
res
controversa o dall'esame di un ricorso
in via principale promosso dal Presidente del Consiglio dei
ministri entro il termine decadenziale di sessanta giorni dalla
pubblicazione della legge sul Bollettino ufficiale della
Regione.
Quanto premesso esclude alla fonte la fondatezza, sotto il
profilo della sua ammissibilità, del richiesto interpello, non
potendo la Sezione regionale di controllo della Corte dei conti,
che, nel rendere motivati avvisi, non esercita funzioni
giurisdizionali, giudicare in termini di accertamento positivo o
negativo della legittimità costituzionale della legge regionale di
stabilità per il triennio 2017/2019 nella parte indicata nella
risoluzione. Legge, è bene rammentarlo, relativamente alla quale il
Consiglio dei ministri, nella seduta del 23 febbraio 2017, ha
deliberato la non impugnativa, né può ritenersi una qualche
illegittimità sopravvenuta, avuto riguardo all'entrata,
legittimamente accertata e sulla base della previsione di cui
all'articolo 27, comma 2, della citata legge n. 24/2016 e ciò nel
merito per le seguenti ragioni:
- l'espressione utilizzata dal legislatore regionale nel comma 2
dell'articolo 27 in relazione al processo di quotazione autorizzata
ai sensi del comma 1 ha finalità di meglio chiarire il merito per
cui l'autorizzazione, in sé autonoma, contenuta nel comma 2...
"
è autorizzata a riversare alla Regione, anche in più soluzioni,
le somme disponibili nel corso della medesima annualità sul fondo
di dotazione della gestione speciale, per euro 51.400.000,
alimentato dal riversamento delle riserve distribuite da CVA nella
medesima annualità
"... trova collocazione nel medesimo
articolo 27;
- la relazione tra il riversamento e il percorso di quotazione
non costituisce un valido vincolo di causa-effetto diretto cioè a
subordinare la legittimità del riversamento al prosieguo del
processo di quotazione, né tanto meno al suo esito positivo. Se
così fosse stato, il legislatore regionale avrebbe previsto il
riversamento soltanto in caso di esito positivo della quotazione e
non anche, come invece genericamente stabilito, in relazione al
processo di quotazione. È noto, peraltro, che i processi di
quotazione in Borsa sono complessi, potendo richiedere tempi
particolarmente lunghi. L'autorizzazione al riversamento, stabilita
per l'anno 2017, è quindi correlata ma sostanzialmente indipendente
dall'esito del processo di quotazione, che certamente non avrebbe
potuto concludersi nella medesima annualità, cioè nel 2017, a
prescindere dalle scelte approvate successivamente di sospendere,
ma non anche di interrompere l'iter di quotazione;
- nessun dubbio peraltro può porsi a esercizio finanziario
chiuso e rendicontato sulla legittimità dell'entrata straordinaria,
che, autorizzata dal citato comma 2 dell'articolo 27, legge
regionale n. 24/2016, è stata poi prevista nella parte entrata al
bilancio regionale per l'annualità 2017 del bilancio di previsione
2017/2019, approvato dal Consiglio regionale con l'autonoma e
separata legge regionale n. 25/2016, anch'essa non impugnata in via
principale per essere accertata e incassata nel corso dell'anno
2017. Nella relazione delle entrate del disegno di legge del
bilancio 2017/2019 è, infatti, affermato che le entrate
extratributarie sono previste per l'esercizio 2017 in 133 milioni,
importo di molto superiore sia agli anni precedenti, sia rispetto
al secondo e terzo esercizio del triennio programmato nei quali si
attestano a circa 70 milioni, ciò in quanto sono previste
nell'esercizio 2017 alcune entrate di carattere straordinario e
una tantum
tra cui il rientro di somme dal fondo della
gestione speciale presso Finaosta appunto per i 51,4 milioni. Nel
rendiconto della Regione per l'anno 2017 approvato dal Consiglio
regionale, legge regionale n. 1 del 2018 è poi riportato l'incasso
di 51,4 milioni; nella relazione al disegno di legge è indicato che
la crescita è sostanzialmente la conseguenza di un'entrata di
carattere straordinario e una tantum costituita dal rientro di
somme dal fondo di gestione speciale presso Finaosta per i 51,4
milioni di cui si sta parlando, registrata tra le entrate
extratributarie.
In conclusione si segnala come la Sezione regionale di controllo
della Corte dei conti prende atto dell'iscrizione a bilancio dei
51,4 milioni nell'anno 2017 e ne ha dato contezza nella sua
relazione al Consiglio regionale sul rendiconto generale e sul
bilancio consolidato della Regione Valle d'Aosta per l'anno
finanziario 2017, approvata con deliberazione n. 19 del 2018.
Presidente
- La parola al collega Cognetta per
dichiarazione di voto.
Cognetta (MOUV')
- Brevemente, vede, Assessore, se non
c'è causa-effetto, la prima domanda è: perché è stato specificato?
Tra l'altro, è un parere legale quello che ha avuto? Perché se è un
parere legale, sarebbe il caso di vederlo con calma perché, ripeto,
non c'è causa-effetto, punto uno.
Punto due: nel momento in cui si è decisa la sospensione della
quotazione, allora anche tutto quello che ne deriva è stato sospeso
e quindi anche il riversamento dei soldi. Allora lei comprenderà
che c'è qualcosa che non funziona. Se la si vede come una
fotografia istantanea, forse può avere ragione, ma, siccome la
quotazione si è fermata, questo riversamento che viene considerato
automatico non lo è per nulla: è questo il discorso. Io quindi
credo che invece debba essere fatto un approfondimento molto
specifico sulla questione perché, ripeto, se voi non farete la
quotazione, questi soldi andranno restituiti: questa è la
situazione. Il fatto che poi la legge di bilancio sia stata
ritenuta legittima non vuol dire nulla, vuol dire che, nel momento
in cui è stata presentata, era legittima, e con questo? Mica ho
detto che la norma è illegittima, io dico che la norma è
illegittima nel momento in cui non si fa la quotazione, che è una
cosa diversa, perché se è vero quello che dice lei, che non c'è
causa-effetto mai, allora noi potremmo prendere soldi da qualunque
partecipata, mi viene in mente, non so, qualunque cosa vogliate
prendere da qualunque partecipata, dicendo che poi la quoterete,
poi non la quotate e vi prendete quello che volete. È un
ragionamento che non ha né capo, né coda.
Presidente
- Siamo nello spazio dedicato alle
dichiarazioni di voto. Ha chiesto la parola il collega Bertin.
Bertin (RC-AC)
- Sarò estremamente sintetico. Ora,
potendo intuire le ragioni e la provocazione del collega Cognetta,
restano poco chiari alcuni aspetti tecnici e, al di là di tali
aspetti, non vorrei che questo poi venisse interpretato come
un'istigazione a proseguire nella quotazione. Il mio voto sarà di
astensione.
Presidente
- Se volete intervenire per dichiarazione di
voto, prenotatevi, diversamente, chiudo la fase dedicata alle
dichiarazioni di voto.
Si dà atto che dalle ore 17:18 riassume la presidenza il
Presidente Rini.
Rini (Presidente)
- La parola alla collega Pulz per
dichiarazione di voto.
Pulz (ADU VDA)
- Noi siamo tendenzialmente a favore di
questa risoluzione, anche se meno convintamente rispetto alle
ultime, alle precedenti, perché vorremmo più chiarezza rispetto
alle procedure, non so se possiamo avere adesso questa chiarezza, e
poi comunque manteniamo un dubbio abbastanza forte, cioè non ci
sembra che una norma possa essere illegittima in ragione di un
evento successivo, cioè la decisione dello stesso Consiglio, anche
se era diverso, di sospendere la quotazione. Pur con questi dubbi,
comunque votiamo a favore.
Presidente
- Possiamo mettere in votazione, colleghi, non
vedo altre richieste di intervento. La votazione è aperta. La
votazione è chiusa.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Restano, Rini,
Russo, Testolin, Vesan, Viérin)
Il Consiglio non approva.
Presidente
- Passiamo ora all'analisi della risoluzione
n. 8. Per l'illustrazione, la parola alla collega Minelli.
Minelli (RC-AC)
- Semplicemente per dire che la
risoluzione n. 8 viene ritirata ed è sostituita da quella
successiva, la risoluzione era stata presentata tre settimane fa
per l'altro Consiglio. Abbiamo deciso di elaborare un testo
leggermente diverso alla luce anche di altre informazioni, che
abbiamo ricevuto nel frattempo.
Il Consiglio prende atto del ritiro
.
Presidente
- Passiamo quindi all'esame della risoluzione
n. 9. La parola per l'illustrazione alla collega Minelli.
Minelli (RC-AC)
- La risoluzione che presentiamo è del
tutto coerente con quanto sia noi che i colleghi che l'hanno
sottoscritta abbiamo sostenuto durante i lavori della Commissione e
negli interventi che si sono susseguiti in queste ormai tre
giornate di lavoro. Noi riteniamo che la strada maestra per il
futuro della CVA e direi della Valle d'Aosta, per quanto riguarda
l'idroelettrico sia quella di una norma di attuazione, che permetta
alla Regione di acquisire delle prerogative nell'ambito appunto
dell'idroelettrico. Durante i lavori della Commissione speciale
CVA, attraverso tutte le audizioni che abbiamo effettuato, abbiamo
capito qual è la complessità delle normative che disciplinano
l'attività delle società produttrici di energia idroelettrica, ma
in quei mesi di lavoro si sono verificati - l'ho detto quando ho
fatto il mio intervento introduttivo l'altro ieri - dei fatti che
avranno un impatto nuovo sugli scenari dei prossimi mesi e anche
dei prossimi anni: c'è stata l'approvazione del decreto
semplificazione e l'avvio della procedura per la norma di
attuazione dello Statuto. L'approvazione dell'articolo 11 del
decreto semplificazione, che è diventato legge nel febbraio del
2019, impegna le Regioni a Statuto ordinario a predisporre, entro
il 31 marzo 2020, delle leggi regionali di disciplina delle
concessioni per le grandi derivazioni. Un'elaborazione normativa in
molte Regioni è già partita e tutto ciò avrà delle ricadute anche
sulla situazione locale.
Per noi c'è un fatto di grande rilevanza, che è costituito
dall'avvio dei lavori della Commissione paritetica, a cui bisogna
affidare l'elaborazione di questa norma di attuazione, una norma di
attuazione che deve permettere alla Valle d'Aosta di evitare le
gare per le concessioni delle grandi derivazioni e al contempo di
avere una società che lavori per la transizione e l'autonomia
energetica.
Dalle audizioni che abbiamo avuto - sia la prima in Commissione
speciale CVA e poi anche in I Commissione, è stato letto in questi
giorni l'estratto del verbale dell'audizione dei membri di
componente valdostana della Paritetica - è possibile ottenere
questa norma di attuazione per diverse ragioni: perché la Valle
d'Aosta è una realtà piccola, e già questo è un elemento positivo
per quello che riguarda l'esclusione dalle gare, perché non
incideremmo troppo sulla situazione nazionale; perché c'è già
un'azienda pubblica, che è la CVA, che opera nell'idroelettrico e
quindi attraverso la norma di attuazione sarà possibile ampliare i
poteri per la produzione e la distribuzione di energia per quanto
serve alla comunità locale. Noi crediamo che questa sia
un'occasione fondamentale, un'occasione da non perdere per il
rafforzamento dell'autonomia regionale nel settore energetico, che
è così cruciale per il presente e il futuro della Valle
d'Aosta.
Quindi chiediamo con questa risoluzione di impegnare le
commissioni consiliari competenti a verificare, attraverso contatti
sia con gli Assessori, con gli uffici e con i componenti della
Commissione paritetica, la situazione attuale, ma anche i possibili
sviluppi che ci saranno nell'iter di elaborazione della norma e a
riferire al Consiglio regionale entro il prossimo mese di
luglio.
Devo aggiungere che in questa famosa audizione di cui ancora
prima il collega Luboz ci ha letto un passaggio era stata
evidenziata la possibilità di addivenire a una norma di attuazione
per quello che riguarda le concessioni. Era stato detto anche che,
in merito alla questione legata al decreto Madia, la situazione era
più complessa, ma, questo era stato detto in quella audizione della
Commissione speciale..., "si può fare": questo era ciò che ci era
stato detto. La situazione della Valle d'Aosta è una situazione di
autonomia in questo senso ancora diversa e più forte rispetto a
quella del Trentino Alto Adige, però bisogna farla valere e, per
farlo, bisogna avere una norma speciale che attui lo spirito dello
Statuto, "un'azienda come la CVA, una società, un'impresa di totale
proprietà regionale, strumento delle politiche regionali in Valle
d'Aosta, potrà essere sottratta alle regole che disciplinano il
mercato idroelettrico", ci è stato detto che questo è possibile. È
però anche evidente - l'ho già detto e lo ripeto - che, se così
sarà, questa società non potrà mettersi in concorrenza con altre
società pubbliche o private sul mercato delle concessioni.
La nostra impegnativa è importante però è necessario - l'ho
detto precedentemente quando sono intervenuta sulla risoluzione
presentata dal collega Gerandin - che la Regione trasmetta una
bozza di testo con la relativa relazione da parte del Governo alla
Commissione. Da quel momento in poi si potranno calcolare questi
famosi ormai sei-nove mesi entro i quali è possibile portare in
porto la norma. Il punto però è che ci vuole questa bozza, che deve
essere trasmessa. Io credo che questa sia davvero la strada che
dobbiamo percorrere, per noi è anche l'unica e su questo credo che
tutti (i colleghi del Movimento Cinque Stelle e di ADU e noi) siamo
stati chiari. Chiediamo quindi di votare questa risoluzione perché,
nell'ambito degli scenari futuri per la nostra Regione, noi
crediamo che questo sia l'unico percorso che si potrà
intraprendere.
Presidente
- È aperta la discussione generale. Chi
intende prendere la parola? La parola al collega Nogara.
Nogara (AV)
- Ormai mi sembra di essere un disco rotto
perché continuiamo a ripetere le stesse cose, sembra che non si
vogliano dire certe cose, se ne dicano altre... per correttezza, ho
cercato di mantenermi sempre su tutto quello che abbiamo sentito.
Collega Minelli, quello che ho detto prima al collega Gerandin
glielo ripeto di nuovo: andrebbe tutto bene, sarebbe un'occasione
da non perdere se avessimo delle situazioni di sicurezza, per
carità, sarebbe da proseguire, però bisogna dirla tutta, lei parla
del decreto di semplificazione, che dice... ma il decreto di
semplificazione è stato impugnato - bisogna dire anche quello
perché sembra che in sei-nove mesi noi facciamo tutto - dalla
Commissione europea! Stiamo bloccati - io poi mi fido di quello che
dice il dottor Balduzzi, poi magari si sbaglia, mi sbaglio io - per
due anni-due anni e mezzo come minimo e nel frattempo cosa
facciamo? Lei dice che questo non è vero, mi spieghi su che basi lo
dice, io non metto in discussione quello che ci è stato detto
perché, come dice il collega Chatrian, non ci è stato detto dal
cantoniere di Torgnon, ma da un ex Ministro, da un membro della
Paritetica, da una persona che ha sempre lavorato in questi
settori; se vuole, glielo rileggo di nuovo, ma ci ha detto questo,
non altro! È per questo che le dico questo. Il primo intervento del
dottor Louvin... è vero che ci ha parlato di tanti interventi che
si possono fare... ci ha detto: "
se la Commissione paritetica
tutta intera è d'accordo, se riusciamo a metterci d'accordo, ci
vogliono sei-nove mesi, ma ci potrebbero volere anche dieci
anni
". Io non so cosa dirle, però questa è la realtà di quello
che abbiamo sentito. A questo punto mi viene da dire: "teniamo
conto del Presidente della Commissione paritetica o no?", è questo
che voglio dire, non voglio dire altro...
Lei, quando fa queste affermazioni, non si deve fermare a dire:
"il decreto di semplificazione prevede che... perciò si può fare...
anche per la Madia, sei-nove mesi e andiamo avanti". Io le ho fatto
prima un ragionamento, le ho detto: "per la concessione delle acque
anche la nostra risoluzione prevede le norme di attuazione" e le ho
spiegato anche perché: perché, con una previsione di blocco di due
anni-due anni e mezzo, saremo comunque sempre in tempo con le norme
di attuazione a ottenere qualcosa di importante, come ha detto il
Consigliere Gerandin e come ha detto anche lei, però quello che ha
detto il collega Renzo Testolin è importantissimo e tanti l'hanno
detto, cioè cerchiamo di dire a tutti, alla gente, alle persone con
cui parliamo in quest'Aula le cose come stanno. Allora, le cose in
questo momento stanno così: abbiamo sei-nove mesi, se tutto va
bene, se tutti sono contenti.
Tra l'altro, il professor Louvin ha detto una cosa importante:
si è complicata la questione con questa impugnativa da parte della
Commissione europea perché a questo punto dobbiamo fare una norma
che vada bene allo Stato e che vada bene alla Comunità europea, che
non è una cosa così facile da fare. Io ringrazio il Commissario
Balduzzi e il Presidente Louvin per l'impegno che si sono presi e
hanno detto delle cose importantissime per quello che si può fare,
però bisogna dire chiaramente a tutti come stanno le cose perché,
se qualcuno ha sentito l'intervento che ha fatto adesso, potrebbe
dire: "ma come mai non fanno le norme europee? Ci vogliono sei
mesi". Non e così, non ci hanno detto questo...
(interruzione di un Consigliere, fuori microfono)
... è possibile stare anche dieci anni lì. Guardi, facciamo una
cosa, partiamo da... perché la partenza, glielo ho già detto prima,
è alla fine di questo Consiglio...
(interruzione di un Consigliere, fuori microfono)
... guardate che tre mesi fa...
(interruzione di alcuni Consiglieri, fuori microfono)
... sì, avete votato una mozione...
Presidente
- Colleghi, non parlate fuori microfono perché
altrimenti non si comprende assolutamente il dibattito... lasciate
terminare il collega.
Nogara (AV)
- ... comunque, se si vuole fare i sordi,
continuiamo a fare i sordi, comunque il discorso è questo. Qua è
prendere in giro la gente... non è prendere in giro la gente? Le
chiedo, collega Minelli, la prima volta cosa ha detto il Presidente
Louvin? Non ha detto che ci vogliono dai sei ai nove mesi, se va
tutto bene, ma possono esserci dieci anni? Il decreto di
semplificazione non è stato impugnato? Il Commissario Balduzzi non
ha detto che ci vogliono come minimo due anni e mezzo? Queste sono
le domande importanti a cui lei deve dare delle risposte e non
penso che lei si possa inventare qualcosa.
Presidente
- Per dichiarazione di voto? Ha illustrato
prima... scusi, per l'intervento quindi... la parola alla collega
Minelli.
Minelli (RC-AC)
- Scusi, per fatto personale, perché si è
rivolto a me e mi ha detto: "lei non può dire che...", se non si
può, rinuncio, tanto le cose...
Presidente
- Può intervenire, ha diritto all'intervento
collega.
Minelli (RC-AC)
- ... lei ha affermato che il dottor
Louvin ci ha detto che possono passare da sei a nove mesi e che ci
possono essere anche dieci anni, io le dico che ci è stato detto da
sei a nove mesi nel momento in cui si parte, ma ci è anche stato
detto che devono essere date delle indicazioni chiare e che deve
essere chiara la volontà. È vero poi che ha affermato e ripetuto di
non essere Mago Merlino, ma ha anche detto che questo è qualcosa
che si può fare, se c'è un accordo e se si riesce a lavorare, ma la
possibilità di lavorare deve essere data, prima cosa...
(brusìo in Aula)
Presidente
- Seguire i lavori in questa confusione
diventa difficile per tutti, colleghi, vi chiedo un po' di rispetto
per chi sta parlando.
Minelli (RC-AC)
- ... seconda cosa, il professor Balduzzi
ci ha anche detto che la questione... io sto rispondendo a lei,
collega Nogara, se le interessa, le rispondo, sennò io lascio
perdere perché quello che io dico a me è chiaro, normalmente non si
voltano le spalle a chi parla, a me hanno insegnato così...
(interruzione del Consigliere Nogara, fuori
microfono)
... sto dicendo che il professor Balduzzi ci ha anche detto che
"
ciò che deciderà lo Stato o l'Unione europea
"- ho visto il
verbale di nuovo adesso - è una cosa che non sappiamo né noi, né
io, né lei, non lo sa nemmeno lui... Bisogna quindi dare la
possibilità...
Presidente
- Colleghi, non si riesce a seguire la collega
che sta parlando, capisco che siamo tutti stanchi, vi chiedo, per
cortesia, un po' di ordine.
Minelli (RC-AC)
- ... alla Commissione paritetica di
lavorare, se non gliela diamo e se non diciamo con un testo scritto
su che cosa esattamente deve lavorare, non possiamo fare nessuna
valutazione. Questa è una prima cosa.
L'altra cosa è che, nel momento in cui ci è stato detto che
questa possibilità esiste ed è stata anche data un'indicazione
temporale, che non può essere certa, perché non lo possono di certo
dire, non sappiamo neanche se io e lei domani mattina saremo ancora
qua, potremmo essere tutti e due da qualche altra parte...
(nuova interruzione del Consigliere Nogara, fuori
microfono)
... lasciando perdere questa questione, comunque stavo dicendo
che quello che ci è stato detto è che esiste una possibilità e se
esiste una possibilità che la Regione si doti di una norma di
attuazione che le permetta di essere autonoma in questo senso, io
penso che bisogna sospendere altre strade che potrebbero essere
intraprese, l'ho detto fin dall'inizio. Basta, non dico più
niente.
Presidente
- La parola al collega Nogara per
dichiarazione di voto.
Nogara (AV)
- Non è un fatto personale, volevo
solo...
Presidente
- È una dichiarazione di voto allora.
(brusìo in Aula)
Nogara (AV)
- ... è solo per dire che non si può andare
avanti così! Io ho detto delle cose oggettive e allora non è che
tutti in ogni momento chiedono il fatto personale. L'ho dimostrato
adesso che potrei chiedere il fatto personale e fare un altro
intervento e non è logico! Solo questo, per il lavoro
dell'Aula.
Presidente
- Collega Nogara, la collega Minelli non è
intervenuta come fatto personale, ma come intervento dopo
l'illustrazione a cui ha diritto. La parola alla collega Pulz.
Pulz (ADU-VDA)
- Intervengo come firmataria della
risoluzione. Vorrei aggiungere a questo stimolante dibattito, temo
non per rasserenarlo, che il Consiglio dovrebbe essere in grado,
secondo noi, di dare però indicazioni politiche alla Commissione
paritetica, cioè crediamo di non poterci limitare ad aspettare
delle soluzioni, a subire gli eventi come capitano. Naturalmente
nel farlo dovremo tenere conto dell'obiettivo finale e proprio qui
sta la contraddizione direbbe il sommo Aristotele, così richiamo
anche l'attenzione del collega Distort. Vorrei ragionare su questo
con voi un attimo, ammesso che ci siano ancora energie per poter
ragionare.
La maggioranza vuole quotare in Borsa la società, così pare,
così è se vi pare, una scelta strategica questa che sottrarrebbe la
società, secondo noi, lo ribadiamo, a ogni possibile controllo
pubblico. È un punto di vista il nostro, trasformando la
partecipazione della Regione, ancorché maggioritaria, in una
partecipazione di mero utile, si incassa peraltro meno di prima con
il tempo sicuramente, senza neanche poter incidere sulle scelte
della società. Poi però si vuole lavorare a una norma di attuazione
che in qualche modo dovrebbe garantire a CVA di non perdere le
concessioni nel 2029, il che però è possibile solo se si immagina
di avere una sorta di
in house
. Allora, scusate, se mi
permetto questa domanda, ma io non so più come chiamare questa
posizione se non schizofrenia. Più che verificare che cosa si stia
facendo in merito alla norma di attuazione, come prevede
l'impegnativa che ho firmato e che quindi... per cui, scusate, darò
un voto favorevole come direbbe Monsieur Lapalisse... secondo noi,
bisognerebbe finalmente fare una scelta di fondo, decidere e se si
decide seriamente di imboccare la strada della norma di attuazione,
allora prima bisogna dire che innanzitutto non si può quotare
perché altrimenti siamo alla schizofrenia: questo è il mio punto di
vista, non so se condiviso.
Presidente
- Ci sono altre richieste di intervento in
discussione generale? Possiamo chiudere la discussione? La
discussione è chiusa. Dichiarazioni di voto? Non ci sono
dichiarazioni di voto. Ha chiesto la parola il collega
Gerandin.
Gerandin (MOUV')
- Solo per dichiarare il nostro sostegno
a questa risoluzione. Non siamo intervenuti in discussione generale
anche perché comunque avremmo dovuto giocoforza ripercorrere quello
che è stato detto in quella risoluzione da noi presentata prima,
per cui, in analogia proprio con lo spirito con cui abbiamo
presentato quella di prima, siamo chiaramente favorevoli a questa
risoluzione. Mi riallaccio un po' al pensiero della collega Pulz,
non si può pensare di avviare un discorso di quotazione e poi
magari sperare di portare a casa una norma di attuazione,
soprattutto quella legata al rinnovo delle concessioni.
Presidente
- Per dichiarazione di voto, la parola al
collega Luboz.
Luboz (LEGA VDA)
- Anche noi votiamo convintamente questa
risoluzione, ne approfitto, mi ero segnato due appunti, per in
qualche modo invitare l'Aula ad andare anche oltre su altre norme
di attuazione perché stavo guardando in questi giorni scorsi, la
Regione Valle d'Aosta è l'unica a non essersi dotata di una norma
specifica in materia di appalti, ma abbiamo semplicemente abrogato
la 12 e ci siamo adeguati al Codice appalti nazionale, quindi
sfruttiamolo lo strumento delle norme di attuazione.
Presidente
- Non vedo altri iscritti. Possiamo procedere
alla votazione. La votazione è aperta. La votazione è chiusa.
Presenti: 35
Votanti: 17
Favorevoli: 17
Astenuti:18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Presidente
- Passiamo ora all'analisi della risoluzione
n. 10. Per l'illustrazione, la parola al collega Marquis.
Marquis (SA)
- Arriviamo all'ultima risoluzione
all'ordine del giorno, dopo due giorni e mezzo di discussione.
Credo che abbiamo potuto condividere alcuni aspetti dentro l'Aula,
tutti hanno riconosciuto il ruolo di CVA in questi anni, dal 2000
ad oggi, che ha dato grande valore all'economia della Valle
d'Aosta, grandi entrate alla Regione, ha creato occupazione. Oggi
vive la situazione di affrontare un nuovo scenario, cioè ha bisogno
di un nuovo rilancio a fronte delle nuove opportunità che il
settore dell'energia offre e del nuovo contesto ambientale. Abbiamo
anche rimarcato un po' tutti come sia prioritario per la nostra
Regione pianificare, in armonia con le direttive dell'Unione
europea, quelle nazionali, il perseguimento dell'obiettivo della
transizione energetica, l'obiettivo di rendere la nostra Regione
fossil fuel free
entro il 2040, con il massimo rispetto alle
politiche ambientali, perché la nostra è una regione di montagna,
che fonda tutta la sua economia sulla sua bellezza, sul valore del
nostro contesto territoriale e quindi abbiamo la necessità di
puntare fortemente a un'economia e a un approccio improntato alla
sostenibilità. Sotto questo profilo, riteniamo che sia necessario,
più che in altre Regioni, quindi assumere una
leadership
nella lotta al clima, nella lotta alla... transizione energetica
dicevo poc'anzi, possiamo essere un piccolo modello da essere
invidiato e osservato anche dagli altri Paesi europei. Per questo
riteniamo che sia importante valorizzare il ruolo della nostra
società CVA perché può essere un braccio operativo fondamentale per
raggiungere questi obiettivi e questo si può fare attraverso tre
linee d'azione: continuare nella politica di produzione delle
rinnovabili dove ci distinguiamo e siamo una leadership a livello
nazionale e internazionale; porre molta attenzione ad altri aspetti
nuovi, che sono quello dell'efficientamento energetico, cosa
significa questo? Mettere a disposizione l'innovazione per poter
isolare gli edifici della Valle d'Aosta, i grandi condomini che
disperdono grosse energie, e quindi vuol dire diminuire alla fine
il costo del riscaldamento per la popolazione valdostana, vuol dire
approcciare alla sostenibilità, alla mobilità sostenibile, vuol
dire favorire quindi nelle nostre valli la diffusione, per quanto
possa stare nelle prerogative del pubblico, della mobilità
elettrica. Per fare tutto questo, però abbiamo visto nel percorso
di audizione che ci sono delle difficoltà, la società non può
operare in questa direzione, non può, secondo il contesto normativo
alla quale oggi è sottoposta - è stato detto da tutti -: la legge
Madia, acquisire nuovi impianti produttivi, non può porre la sua
attenzione all'efficientamento energetico, non può guardare alla
mobilità. Non può sostanzialmente puntare all'innovazione perché
per noi CVA è anche fonte di occupazione, com'è stata sinora e
crediamo che in questo scenario possa avere un ruolo trainante per
aprire l'economia della Valle d'Aosta, un ruolo nell'ambito delle
start up
, dell'occupazione qualificata, nel creare una
catena, una filiera nel mondo dell'energia. Noi riteniamo che
questo lo possa fare attraverso una sinergia con il Politecnico che
ha sede a Pont-Saint-Martin in Valle d'Aosta, con le imprese
innovative e fare sostanzialmente quello che non si è riusciti a
fare negli anni Ottanta, quando si sono fatti i grossi investimenti
sugli impianti a fune.
Detto questo, la via di uscita, la via maestra per poter
raggiungere questi obiettivi è quella di quotarsi in Borsa:
quotarsi in Borsa significa mettere a disposizione della Borsa un
numero minimo di azioni, il 30 percento, cosa significa questo?
Mantenere il controllo e l'indirizzo aziendale che noi riteniamo
fondamentale mantenere a favore dei valdostani. Ci sono quindi due
obiettivi, uno di breve e medio periodo, che è quello di superare
la Madia, e l'altro quello di lungo periodo, che è risolvere il
problema delle concessioni.
Per quanto riguarda il problema delle concessioni, stiamo
lavorando e vogliamo lavorare e dare gambe alla norma di
attuazione, è una norma di attuazione che si prefigge di favorire
la possibilità che CVA alla scadenza delle concessioni possa essere
destinataria in modo rinnovato rispetto a prima della possibilità
di gestire le centrali in Valle d'Aosta. Sicuramente questo è un
obiettivo ambizioso al quale oggi, bisogna essere chiari, non
possiamo dare una risposta sicura perché c'è una norma a livello
statale che è bloccata, com'è stato detto prima dal collega Nogara.
L'obiettivo per portare CVA a essere forte nel 2029, per poter
competere in caso di gare, per l'aggiudicazione delle concessioni
quindi è quello di rafforzarla sotto il profilo patrimoniale:
questo significa che stare fermi oggi vuol dire indebolire la
società e pregiudicare il raggiungimento di quest'obiettivo.
Per quanto riguarda il discorso del disegno di legge che sarà da
predisporre per uscire dalla Madia e per fare ripartire il processo
di quotazione, abbiamo individuato una serie di obiettivi,
obiettivi che sono di concorrere, come dicevo prima, al processo di
transizione energetica, ma questo farlo coerentemente con gli
obiettivi forniti dall'Amministrazione regionale, che deve
esercitare il controllo dell'indirizzo, ma anche attraverso la
specifica predisposizione di
report
annuali per monitorare
il raggiungimento di questi obiettivi perché non è possibile non
avere il controllo sociale. Riteniamo prioritario quindi fissare
nel disegno di legge una percentuale massima, collocabile in Borsa,
la riserva di una quota da destinarsi all'azionato popolare: questo
significa che i valdostani, che vorranno investire con i loro
risparmi sulla società potranno e dovranno essere messi nella
condizione di poterlo fare.
Credo che un altro aspetto importante da sottolineare sia quello
della previsione di intervenire per favorire la riduzione dei costi
dell'energia, in questi due giorni mi ha fatto male sentire alcuni
colleghi che hanno detto: "è un'azione assistenzialista,
populista", ritengo che questo significhi non conoscere la storia
della Valle d'Aosta perché i nostri padri hanno speso tante
energie, hanno fatto tante battaglie per ridurre il costo
dell'energia e credo che oggi essere nella condizione di poterlo
fare significa rafforzare l'identità di essere valdostani,
significa riconoscere il risultato di quelle battaglie che sono
state fatte e che all'epoca non hanno potuto arrivare al risultato.
Oggi, attraverso un percorso di quotazione, siamo in grado di avere
a disposizione delle risorse che riteniamo correttamente debbano
essere messe in parte a disposizione dei valdostani per ridurre
loro il costo dell'energia. Così come riteniamo fondamentale
attivare la proposta di una norma di attuazione che disponga la
soppressione della bolletta elettrica della componente tariffaria a
favore dello Stato relativa agli oneri di trasporto, riteniamo che
questa sia una battaglia fondamentale da portare avanti con tutte
le nostre forze e tutte le nostre energie perché questo valore
incide per il 50 percento sulle bollette elettriche dei valdostani,
non sarà possibile mai riconvertire il riscaldamento ad
alimentazione elettrica in Valle d'Aosta se non riusciamo a ridurre
il costo dell'energia. Rimangono dei gran bei pensieri, ma non
riusciranno mai ad avere gambe, pertanto questo riteniamo che sia
uno sforzo da fare tutti insieme perché finalmente i valdostani
devono poter riconoscere il lavoro che è stato fatto da metà del
secolo scorso.
In definitiva crediamo che tutti in questi giorni abbiamo
analizzato a 360 gradi questo problema, tutti si sono concentrati
sui rischi delle prospettive, ma nessuno ha parlato di che cosa
succede se la CVA non intraprende questo percorso. Ebbene, la CVA,
giorno per giorno, perde delle risorse, perde delle possibilità di
investimento, qualcuno ha detto che quest'anno il bilancio che è
stato prospettato nei giorni scorsi ha dato un esito positivo,
sicuramente, ma un esito positivo che è in funzione degli
investimenti che sono fatti negli scorsi anni, il problema diventa
il bilancio dei prossimi anni se non ci saranno dei nuovi
investimenti. Per noi oggi è più che mai necessario portare avanti
questo percorso, che, come abbiamo detto questa mattina, deve
essere un percorso sottoposto anche al giudizio della nostra
comunità e pertanto integreremo l'ordine del giorno con
l'emendamento che prevede la sottoposizione del disegno di legge
che verrà prodotto dal Governo regionale al giudizio dei cittadini
valdostani.
Credo che sarà un momento di confronto in cui ognuno potrà
portare il suo contributo, potranno essere portate tutte le
posizioni, ma ritengo che lo dobbiamo fare con onestà
intellettuale, con l'onestà intellettuale che hanno affrontato
questo tema i nostri padri, non possiamo andare a raccontare delle
balle ai valdostani, non possiamo andare a dire che è perseguibile
una norma di attuazione entro sei-nove mesi quando è bloccato tutto
per due anni e mezzo dall'Unione europea! Dobbiamo lavorare, è
vero, ma lavorare per raggiungere questi obiettivi, sulle certezze
e non sulle incertezze.
Presidente
- Apriamo la discussione generale. La parola
al collega Mossa.
Mossa (M5S)
- Guardando la risoluzione di maggioranza, i
primi due punti sembrano tanto essere uno zuccherino che si vuole
dare ai valdostani prima di far loro mandare giù il rospo grosso
quanto una casa. Visto che noi siamo aperti dialogo, però saremmo
anche disposti a votarvela, ma a condizione che venga accettato un
nostro emendamento riguardante una piccola modifica del punto n. 1
e la sola eliminazione del punto n. 3 dei vostri punti quattro
proposti. Mi sembra una proposta accettabile. Nel primo dite - e
recito -: "
proseguire con sollecitudine nella presentazione di
una norma di attuazione, coerentemente con le indicazioni già
fornite alla Commissione paritetica, che rafforzi la potestà
legislativa regionale in materia di affidamento delle concessioni
delle grandi derivazioni a uso idroelettrico in scadenza nei
prossimi anni, a tutela degli interessi della comunità
valdostana
". A questo punto noi aggiungeremmo: "
e che
permetta di superare i vincoli imposti dalla legge Madia
".,
Ritengo che, grazie a questa piccola aggiunta al punto n. 1,
possiamo tranquillamente eliminare il punto n. 3 e beneficiare del
nostro potere legislativo, ovvero della nostra autonomia, e creare,
grazie al supporto della Commissione paritetica, determinate norme
di attuazione che svincolino la società da quelle leggi che ne
impediscono la sua crescita. Questo, a mio avviso, significa usare
la nostra prerogativa legislativa e quindi la nostra autonomia per
il bene della nostra Regione e, se ci interessa davvero tenere
nelle mani dei valdostani la loro società nella sua interezza,
questa è l'unica strada, non ce ne sono altre. Altrimenti non è la
legge Madia il problema, non sono le concessioni il problema, il
problema è che probabilmente voi avete già deciso di quotare la
società ormai da anni, ancor prima che entrasse in vigore la legge
Madia: ecco la verità! Il resto sono solo chiacchiere!
Se durante l'audizione degli esperti giuristi ci fosse stato
detto che, attraverso le norme di attuazione, non sarà comunque
possibile superare i vincoli del decreto Madia, allora avrei anche
potuto prendere in considerazione la vostra proposta, ma nessuno di
loro ha fatto quest'affermazione, non è mai stata fatta
quest'affermazione, anzi, a dire del professor Louvin, grazie alle
norme di attuazione, è possibile superare i vincoli delle norme
statali e pertanto anche quelli della legge Madia. Allora perché
non prendere questa strada? Perché non perseguire questa strada,
percorribile, a dire degli esperti, che permetterebbe alla società
di rimanere interamente in mano al pubblico, in mano ai cittadini
valdostani. Se accettate il nostro emendamento, noi voteremo
volentieri la vostra risoluzione.
Presidente
- La parola al collega Aggravi.
Aggravi (LEGA VDA)
- Ho visto l'entusiasmo del collega
Marquis nella presentazione e l'utilizzo del verbo "gemmare",
sicuramente questa risoluzione è una gemma del suo albero, quindi
gliene diamo conto. Io mi concentrerei sui punti n. 2 e n. 3, lei
giustamente dice che non si possono raccontare balle ai valdostani,
ma si sa che le balle le ha portate lei, mi perdoni... ma vedo in
lei, anche dopo la dichiarazione dell'altro giorno di fare questa
battaglia contro lo Stato e sono contento che si sia quasi lanciato
più verso l'indipendentismo che verso il democristianesimo, che io
rispetto tantissimo... ma al punto n. 2 sinceramente... come anche
l'ultimo punto del punto n. 3 - e sinceramente qui io ho delle
difficoltà a comprenderne la
ratio
, ma quando si costruirà
la legge, ci sarà l'occasione per approfondire e chissà magari
anche per chiedere dei pareri legali o dei pareri
pro
veritate
, che vanno tanto di moda in questo Consiglio - :
"
sul rimborso ai residenti in Valle d'Aosta di una quota
significativa della componente energia...
" e via discorrendo...
Sinceramente sul discorso della soppressione dalla bolletta
elettrica della componente tariffaria a favore dello Stato relativa
agli oneri di trasporto e di sistema mi chiedo due cose, la prima:
si poteva fare anche senza il discorso della quotazione, ma
soprattutto magari dobbiamo comprendere che ne è del dettato
normativo nazionale in cui sostanzialmente si dice che ci deve
essere un'uniformità a livello nazionale delle tariffe, ma poi
magari chissà che cosa ne penserà anche l'Autorità di regolazione
per energia, reti e ambiente. Soprattutto quello che mi preoccupa
di più, perché, ahimè, io non ho il cantoniere di Torgnon, ma il
commerciante di Courmayeur che alla fine si chiede chi paga perché,
se io vado a togliere a chi consuma o a chi usa un certo... perché
ricordiamoci che c'è anche la Signora Europa che ci impone tutta
una serie di limitazioni... Mi chiedo se questo non sia uno
spot
elettorale o una marchetta, come avevo citato tempo fa,
perché sinceramente, se lei avesse detto: "aboliremo l'IMU ai
valdostani", io ci avrei creduto di più rispetto a questa promessa
perché, come può essere complesso arrivare a una norma di
attuazione per "enne" motivi, non mi concentro sul discorso Madia
perché già ne abbiamo parlato ampiamente, penso che anche questo
sia un
grand programme
ma probabilmente lei ci crede e chi è
con lei pure, sono contento di questo.
Mi lascia un po' perplesso invece il discorso - la ringrazio
però di avere concentrato l'attenzione su questo aspetto - di
rafforzare il livello patrimoniale della società andando in
quotazione. Io ho già avuto occasione di concentrarmi su questo
aspetto e sono contento di questa sua conferma, che poi dovremo
capire come si tradurrà, perché qua abbiamo già avuto occasione di
parlare di potenziali spese che sono già state dichiarate, perché
mi sembra che da questo progetto di quotazione si riesca a fare di
tutto e di più, io sono contento, arriveranno un sacco di risorse.
Se devo scegliere questa strada, spero che principalmente queste
risorse rimangano nel patrimonio della società e servano
effettivamente per fare quegli investimenti di cui la società
necessita, perché altrimenti non so come qualcuno riuscirà a fare i
collegamenti degli impianti a fune, come si riuscirà a restituire
parte della componente energia della bolletta, come si riuscirà a
coprire nel lungo periodo il costo di trasporto dell'energia perché
mal comune mezzo gaudio, qui sicuramente andiamo a favorire, seppur
poi dobbiamo comprendere a livello complessivo quanto, qualcuno,
ovvero chi paga effettivamente le bollette rispetto a tutti i
valdostani, perché? Perché comunque il bilancio complessivo della
Regione è di tutti i valdostani, non soltanto di chi consuma o di
chi usa il trasporto. Ripeto però che la vedo molto combattivo,
quindi voglio essere combattivo con lei e pertanto sulla norma di
attuazione penso che avremo occasione di combattere insieme la
battaglia contro il centralismo romano, che ci impone delle tariffe
di questo tipo, che però anche l'Unione europea, sappiamo, vuole e
comunque regola in questo senso.
Un altro aspetto che mi preme sottolineare è quello relativo
alla fissazione della percentuale massima collocabile, questo è
collegato direi... è il coordinato disposto della
patrimonializzazione perché, come abbiamo detto, bisogna
comprendere intanto quanto verrà collocato e soprattutto come: se è
una vendita, se è una sottoscrizione, se è un qualcosa di misto e
questa è una variabile molto pesante per quanto riguarda la
patrimonializzazione, perché i valori, sappiamo, che sono
apprezzati più o meno dal mercato. Torno sul problema di prima,
sempre il dubbio del commerciante di Courmayeur che si chiede:
"alla fine chi è che paga?", perché bisognerà comprendere alla fine
quanto si ottiene, quanto ci costa poi la quotazione non in termini
di processo in sé ma delle spese che vogliamo fare e soprattutto
quanti investimenti può generare perché, ricordo, c'era stato un
articolo, che abbiamo già citato e una dichiarazione da parte
dell'Amministratore delegato della CVA, dove si parlava di 270
milioni di investimenti. È ovvio che tutte queste spese... e
sicuramente ne ho dimenticata qualcuna perché tra restituzioni,
sconti e investimenti faraonici io ho perso i calcoli sinceramente
perché ho sentito cifre di tutto conto.
Un'ultima battuta credo sia doverosa sul discorso della
triangolazione di sviluppo, chiamiamola così, tra università, CVA e
imprese innovative locali, sicuramente dove c'è appunto il verbo
"gemmare", che citavo per tirarla in causa, sicuramente anche qui è
un bellissimo programma, sul discorso università si insedierà il
lato ricerca all'interno dell'ex Zincocelere o comunque
Pont-Saint-Martin, anche qui era comunque un qualcosa che, voglio
sottolineare, al di là del processo di quotazione, poteva essere
costruito e si poteva sicuramente fare. Sul discorso
decarbonizzazione, benissimo, abbiamo votato tutti quanti la
mozione del
carbon free
, adesso scopriamo una nuova
denominazione del
fossil fuel free
, ma probabilmente Greta
ci ha dato un consiglio in più, per quanto riguarda questo, siamo
sicuramente tutti d'accordo e siamo sicuramente contenti.
Io ho un ultimo dubbio, che poi è il vero dubbio: cosa dirà il
mercato, cosa dirà il sottoscrittore, non quello dell'azionariato
popolare, ma quello del mercato quando si troverà a dover
contendere il proprio beneficio, il proprio introito, il proprio
dividendo, se vogliamo, sapendo che una parte degli utili della
società verranno utilizzati per distribuzioni alla cittadinanza e
quindi non a lui medesimo? Cosa ne sarà appunto della sua
valutazione quando appunto la logica di mercato e la logica
pubblica andranno un po' a cozzarsi? Sicuramente questi aspetti nel
piano industriale dovranno essere predisposti e considerati visto
che comunque le regole di trasparenza dei processi di quotazione le
chiedono e sicuramente, se posso dare un piccolo consiglio, avranno
un'incidenza notevole sulle valutazioni che gli
advisor
faranno riguardo al valore dell'azione e soprattutto alla
redditività che il loro potenziale investimento produrrà nel
tempo.
Presidente
- La parola alla collega Minelli.
Minelli (RC-AC)
- Non vi dirò, come il collega Mossa, che
sarei disposta con qualche modifica a votare la vostra risoluzione,
però devo dire per correttezza che ci sono in questa risoluzione
alcune cose positive. Innanzitutto il fatto che viene richiamato
l'obiettivo del
fossil fuel free
e mi ha fatto piacere
perché molto spesso in Commissione, quando io ho fatto riferimento
a quest'ordine del giorno e al fossil fuel free, mi è stato
risposto che non c'entrava nulla con la CVA e con la discussione
che la Commissione doveva svolgere perché lì si discuteva di
assetto societario e che quello era un altro discorso. Adesso è
ripreso nella risoluzione che riguarda la quotazione di CVA, o
comunque il futuro di CVA e mi fa piacere che sia stato preso in
considerazione. Tra l'altro, ieri anche qualcuno della maggioranza,
non ricordo più se era il collega Chatrian, ha preannunciato quello
che poi si legge nella risoluzione: la presentazione da parte di
CVA di un rapporto annuale sui progressi verso il
fossil fuel
free
e che quindi questo sarà un modo per verificare come vanno
le cose. Ecco, io mi chiedo come si farà a verificare tutto questo
se non si ha un piano articolato. Noi avevamo presentato in
proposito una mozione per chiedere un piano clima che è stata
bocciata perché ci è stato detto che c'era un gruppo assessorile al
lavoro su questo, ma io credo che, per fare una cosa del genere, ci
voglia qualcosa di più di un gruppo di lavoro. Mi fa piacere però
che questi argomenti siano stati affrontati, anche se qualcuno ieri
ha detto che questi non sono argomenti così importanti, sono
marginali e non sono la "ciccia" della discussione, io credo invece
che lo siano.
L'altro aspetto positivo è l'importanza che viene attribuita
alla norma di attuazione, di cui abbiamo già abbondantemente
parlato, un'importanza comunque che stona con l'inerzia che c'è
stata finora in questo senso e che è stata sottolineata da tutti,
da buona parte della minoranza e anche dai membri di parte
valdostana in Commissione paritetica, che aspettano le indicazioni;
comunque, ripeto, è positivo che ci sia anche la norma di
attuazione nella risoluzione.
Evidenziati questi due pregi, va però sottolineato che questa
risoluzione, a nostro avviso, non sta in piedi, è totalmente
contraddittoria e o non avete studiato a fondo la materia, oppure
volete prendere in giro il Consiglio e soprattutto la popolazione
valdostana perché la norma di attuazione e la quotazione in Borsa
di CVA sono due strade alternative che non si possono percorrere
insieme o, meglio, è possibilissimo chiedere e lavorare e ottenere
una norma di attuazione, che non riguarderà soltanto CVA ma
l'idroelettrico in Valle d'Aosta, ma se CVA diventa anche solo
parzialmente privata, non potrà invocare la norma di attuazione e
le prerogative che la stessa prevederà. Dobbiamo capire bene in
cosa consiste questa norma di attuazione sull'idroelettrico, noi
possiamo già immaginare che cosa sarà, abbiamo la normativa del
decreto semplificazione, che è stato impugnato, tutto quello che
volete, ma esiste, abbiamo la normativa introdotta dallo Statuto
speciale del Trentino Alto Adige, che costituisce comunque un
elemento che deve essere preso in considerazione, sappiamo che da
noi per le nostre dimensioni, perché la Valle d'Aosta è piccola,
per la storia e le prerogative istituzionali, si può fare un passo
avanti con la norma di attuazione, ma non si può stravolgere tutto.
Questa norma potrà dire che la Regione Valle d'Aosta ha facoltà di
disciplinare le modalità di utilizzo e di assegnazione delle
derivazioni di acqua, anche delle grandi derivazioni idroelettriche
e che potrà anche concederle direttamente senza gara, ma a una
condizione: che questo avvenga per una società interamente
pubblica, diventa un organo strumentale della Regione per
perseguire una politica sociale. Non ci potranno essere delle
regole speciali per una società con del capitale privato, quotata
in Borsa perché deve operare sul mercato nazionale e internazionale
come una concorrente, deve essere un
player
sul mercato
nazionale e internazionale. Ieri nell'intervento del collega
Farcoz, velatamente, in modo sfumato, questa cosa è stata detta, la
preoccupazione di come potranno convivere le due cose è stata
evidenziata, forse perché il collega Farcoz ha delle competenze in
questa materia o ha le idee più chiare. Sono, a nostro avviso, due
prospettive inconciliabili e questo, secondo me, deve essere
chiaro, voi la pensate diversamente, io dico che su questo bisogna
fare attenzione a quello che si dice.
Questa risoluzione con le cose che sono scritte pensa di
accontentare da una parte chi vuole la quotazione in Borsa dicendo
alla Giunta di predisporre un disegno di legge e dall'altra chi non
è favorevole alla quotazione in Borsa dicendo: "ma noi lavoriamo
sulle norme di attuazione". Nella risoluzione si fa ampio
riferimento alle questioni ambientali e alla crisi climatica e si
cerca di fare passare l'idea che la quotazione in Borsa sia lo
strumento per permettere a CVA di essere il soggetto principale di
azione nei confronti di questi problemi. Questo senza avere voluto
ragionare in Commissione sugli argomenti e senza soprattutto avere
riflettuto sul fatto che, per poter ottenere l'efficienza
energetica e i risparmi energetici, la mobilità sostenibile, la
decarbonizzazione, l'economia circolare, la diffusione della
mobilità elettrica, il contenimento dello sfruttamento idrico,
occorre svolgere delle azioni di investimento che sono contrarie
alla logica di mercato e proprie di un ente pubblico e di un
soggetto che è
no profit
: questa è la realtà!
Come si può immaginare una CVA, società per azioni, quotata in
Borsa, che sostiene i propri clienti per ridurre i consumi di
energia e quindi il proprio fatturato? Una società per azioni non
può fare questo per il semplice fatto che i soci di minoranza hanno
il diritto sacrosanto a vedere remunerato il proprio investimento.
Si prevede una quota di azioni da riservare ad azionariato
popolare, ebbene, comprerò una singola azione e poi farò causa al
Consiglio di amministrazione se non verranno perseguite esattamente
tutte le azioni necessarie a pagare il dividendo medio, che è
definito dall'andamento del mercato. Se si vogliono fare davvero
tutte queste cose, ci vuole un modello diverso, la società per
azioni quotata in Borsa non lo può fare, perché? Per la legge che
tutela gli azionisti di minoranza nei confronti della maggioranza
ed è anche giusto che sia così. La quotazione in Borsa comporta
degli indubbi vantaggi dal punto di vista della competitività ma
comporta anche degli oneri, il fatto di essere completamente e
costantemente valutati dal mercato sulle proprie prestazioni porta
obbligatoriamente un'azienda nella ricerca del profitto, ma è
normale che sia così, è giusto, direi, che sia così, però dire che
il controllo della società rimarrebbe in mano pubblica è fuorviante
perché in una società per azioni ci sono degli obblighi nei
confronti degli azionisti di minoranza. Vi faccio un esempio: se le
azioni venissero comprate da un fondo di investimento, che ha
logiche di rientro nel breve, ci sarebbe una spinta al dividendo
immediato; al contrario un socio tecnico, come potrebbe essere EDF,
avrebbe una spinta all'integrazione per giungere fino
all'incorporazione: questo è quello che potrebbe succedere.
C'è anche un'altra cosa che è importante: ad un certo punto si
parla di accesso al mercato telematico, mi pare molto diverso
questo dal vendere una parte delle azioni a dei soggetti
qualificati. Per mettere CVA nel mercato telematico, bisogna
decidere che una parte delle azioni viene resa disponibile a
chiunque e quindi chiunque le può comprare, non solo comprare, le
può vendere, le può scambiare in qualsiasi istante: questo è quello
che succede con una società quotata in Borsa, anche soltanto al
25%, non è la percentuale qui che conta perché comunque le cose
cambiano se la società è quotata sul mercato... potrebbero esserci
concorrenti, anche delle finanziarie, dei singoli cittadini e via
di questo passo.
Allora bisogna decidere che cosa si vuole fare, si vuole quotare
un'azienda per fare cassa per la Regione? Può essere. Si vuole
quotare per dare l'opportunità di crescita, come ho sentito dire,
all'azienda CVA? Può essere. Per entrambi questi scenari però non
ci sono dei benefici per la Valle d'Aosta nel medio-lungo termine,
nell'immediato forse sì. Vi è poi il mantenimento dell'azienda
totalmente in mano pubblica, con delle finalità che esulano dalle
logiche di mercato, ma che sono utili alla comunità e che sono - e
termino - l'autoproduzione, l'autoconsumo fotovoltaico,
l'incentivazione alla mobilità elettrica, eccetera. La lotta ai
cambiamenti climatici, che qualcuno banalizza, e la transizione
energetica sono la sfida dei prossimi anni, la CVA è un
atout
importante e bisogna fare velocemente e con efficacia
le cose. Arrivare per primi alla transizione energetica attraverso
questa società pubblica è un rilancio per tutta l'economia
valdostana.
Presidente
- Siamo ancora in discussione generale, la
parola alla collega Pulz.
Pulz (ADU VDA)
- Colleghi della maggioranza, ci stupisce
molto questa risoluzione, consegnateci peraltro il primo giorno del
dibattito su CVA e che ci fa dire che doveva essere già pronta nel
suo testo originario, com'era pronta anche la soluzione della
quotazione in Borsa ben prima che si svolgessero i lavori della
Commissione speciale nella quale non è vero che tutti gli esperti
abbiano suggerito come via unica quella della quotazione.
Qui poi viene tirato fuori dal cilindro un soffice e
sgambettante coniglietto bianco, con tanto di
carbon free
-
qui sono un po' più maliziosa della collega Minelli, che è
soddisfatta -, mi sembra che questo carbon free, messo lì, faccia
comunque una bella figura. Ci sono poi anche gli sconti in
bolletta, il che, tra l'altro, secondo noi, che siamo a volte un
po' calvinisti, è contraddittorio con l'obiettivo di ridurre
sprechi e consumi. Questi appetitosi sconti sulla bolletta sanno un
po' da strategia fatta di
panem et circenses
, come dicevano
gli antichi imperatori romani, in un periodo che è già
pre-elettorale e ci piacerebbe, a me piacerebbe, prima di andare in
pensione magari, di vedere che questo metodo si esaurisce da solo
perché è un metodo di favori e di elemosine che ritengo molto,
molto antipatico. Gli sconti, poi, come ha già detto qualcuno,
dovrebbero essere sottoposti al parere dell'Autorità di regolazione
per energia, reti e ambiente e quindi non possiamo improvvisarli,
non possiamo proporli noi e questo ce l'ha spiegato anche il
professor Florenzano. Tra l'altro, mi chiedo: che c'entrano queste
iniziative con il disegno di legge pro quotazione? Possono essere
intraprese indipendentemente e potevano già essere intraprese in
passato visto che in Valle d'Aosta avevamo anche più acqua di
quanta non ne abbiamo adesso. Tanta di quell'acqua come diceva anni
fa - adesso vi faccio un po' sorridere perché il clima è pesante in
questi giorni - un mio amico del Burundi che ho accompagnato in
visita alla diga di Place Moulin e a Prarayer, aveva gli occhi
sbarrati dall'emozione, sembrava un bimbetto e diceva: "acqua, ma
quanta acqua!".
Presidente
- Ci sono altre richieste? Ha chiesto la
parola il collega Lucianaz.
Lucianaz (LEGA VDA)
- Sarò breve, prima un appello di un
ex dipendente di una centrale elettrica che mi fa: "visto che hai
la potestà di dire la tua, ricorda che noi facevamo molta
attenzione alla manutenzione degli impianti perché ci tenevamo
veramente tanto agli impianti, ricordalo a tutti, visto che hai una
funzione di megafono".
Ho delle piccole domande da sottoporre a ognuno di voi della
maggioranza. La prima domanda è: visto che è due giorni che
discutiamo di CVA e ho dei dubbi che io non ho ancora sentito
affrontare e risolvere in quest'Assise, c'è una ragionevole idea
che il processo di quotazione vada assolutamente a buon fine?
Seconda domanda: quanto tempo, prima di terminare il percorso, un
anno? Un anno e mezzo? Non lo sappiamo. Terza domanda: quanto ci
costa il processo di quotazione? Ieri ho ricordato quasi due
milioni per riprendere tutto il processo, più le commissioni,
eccetera, non abbiamo parlato di cifre in questi due giorni. Quarta
domanda: quanto immaginiamo di recuperare con questa quotazione?
Non abbiamo parlato neanche di questo aspetto. E di questo capitale
incassato quanto verrebbe utilizzato per gli investimenti in CVA e
quanto invece destinato a ciò che il mio collega ha definito
"marchette"? Sesta domanda: chi ci dà la garanzia che una società a
maggioranza pubblica potrà partecipare alla gara di concessione? Io
non ho ancora sentito nessuno dire che non c'è il rischio di un
conflitto di interessi, è stato affrontato in Commissione, ma io
non ho capito bene se c'è la sicurezza che la CVA possa partecipare
nel caso rimanesse a capitale maggioritario pubblico. Settima
domanda: i cittadini avranno la possibilità concretamente di
opporsi alle logiche della massimizzazione del profitto? Mi
riferisco al prelievo che potrebbe essere fatto sull'acqua, con
quale capacità uno potrebbe opporsi essendo cittadino inoffensivo
praticamente? Ultima domanda, e richiamo proprio quanto ha detto la
collega Minelli: come si concilierà la ricerca del profitto con le
aberranti proposte di un rimborso della componente energia ai soli
residenti valdostani? Questo è veramente eccessivo. Ecco, se
riuscite a darmi delle risposte a queste domande...
Presidente
- Siamo ancora in discussione generale. La
parola al collega Gerandin.
Gerandin (MOUV')
- Quando abbiamo letto gli impegni di
questa risoluzione, qualche dubbio ci è venuto. Provo a seguire
l'impegno di questa risoluzione, se leggiamo il comma 1 dove si
dice: "
proseguire con sollecitudine nella presentazione di una
norma di attuazione, coerentemente con le indicazioni già fornite
alla Commissione paritetica, che rafforzi la potestà legislativa
regionale in materia di affidamento delle concessioni delle grandi
derivazioni a uso idroelettrico in scadenza nei prossimi anni, a
tutela degli interessi della comunità valdostana
", la prima
considerazione che ci viene è che con la vostra scelta di andare
verso la quotazione in Borsa di fatto avete rinunciato a priori
alla norma di attuazione per il superamento della Madia, questo al
punto n. 1 non è citato, è citato esclusivamente il rinnovo delle
concessioni. Penso sia anche una scelta logica, però è una scelta
che, ripeto, per quanto ci riguarda, è contro quella difesa delle
prerogative, quella possibilità di giocarcela fino in fondo,
assolutamente in linea con l'intervento di qualcuno della
maggioranza, che ha detto: "da altre parti la Madia l'hanno
superata a suo tempo", l'unico percorso da fare forse è quello di
provare a reintrodurre le stesse opportunità che qualcuno ha saputo
cogliere al momento e che non sono state colte. La prima
considerazione pertanto... ma non è un problema di essere più o
meno autonomisti, è che con il comma 1, di fatto, si rinuncia a
priori al superamento della Madia.
Per quello che riguarda il punto n. 2, io penso che sia stato
assolutamente esauriente il collega Aggravi quando ha spiegato che
costa significa oneri di trasporto e di sistema. Mi sento solo di
aggiungere, probabilmente per chi legge, che cosa significa questo
oneri di trasporto e di sistema. Allora, prima di tutto è bene
sapere che i costi degli oneri di sistema sono stabiliti con
cadenza triennale dall'Autorità di energia, valgono solo per gli
utenti di regime di maggior tutela che per quelli sul mercato
libero, non entrano quindi nella discrezionalità riservata al
mercato libero e, a parità di condizioni e consumi, dovrebbero
risultare uguali nelle diverse bollette.
Ora, andare a chiedere una norma di attuazione che per la Valle
d'Aosta, per bene, per bravi, per belli che siamo, non so come
dire... ci risparmi rispetto a un'applicazione a livello nazionale
di questi oneri di sistema e di trasporto mi pare davvero...
qualcuno diceva un percorso assolutamente improponibile,
probabilmente oggetto di... Immagino che questa risoluzione,
soprattutto nella parte degli impegni, sia stata scritta a più
mani, dove ognuno avrà messo una parte delle sensibilità. Penso di
non sbagliarmi di molto di chi è stata l'idea per quello che
riguarda alcuni passaggi.
Al punto n. 3 c'è l'ultimo punto dove si dice: "
il rimborso
ai residenti in Valle d'Aosta di una quota significativa della
componente energia della bolletta elettrica relativamente alle
utenze domestiche, attraverso gli utili resi disponibile alla
Regione da CVA...
". Ebbene, negli anni ci sono stati, l'abbiamo
detto, quasi 600 milioni di utili riversati nelle casse, a mai
nessuno era venuta questa brillante idea di utilizzare questi utili
perché si sarebbe già potuto fare un'operazione del genere se era
fattibile e se c'era la volontà di farla, probabilmente, anzi
senz'altro è che gli utili... non è che è come la moltiplicazione
dei pani e dei pesci, nel senso che gli utili li abbiamo utilizzati
nel pregresso con scelte che andavano dalla ricapitalizzazione
della società Casino... e che, ricordo, perché l'ho già detto in un
mio precedente intervento, nel DEFR abbiamo deciso, almeno avevamo
proposto e voi avete accolto questa proposta, verranno utilizzati
per rifinanziare i fondi di rotazione... per cui non è che possiamo
pensare di finanziare ricapitalizzazioni, fondi di rotazione,
collegamenti, tunnel, valichi o impianti funiviari e poi avere
questo tesoretto da ridistribuire. Se mettiamo questo passaggio in
cui si propongono rimborsi in bolletta, in cui si parla di
azionariato popolare e di normative di attuazione e soppressione
componente tariffaria a favore dello Stato, io mi associo con
quello che diceva prima la collega Pulz: probabilmente è l'alibi
per mascherare una scelta che di fatto è una scelta che io penso
sia obbligata per una serie di motivazioni che nella precedente
risoluzione forse sono state un pochino sottovalutate quando si
parlava del famoso impegno in finanziaria, la predisposizione
finanziaria di risorse trasferite dalle riserve distribuite in CVA
al bilancio regionale. Erano fondi, come ha ben spiegato il collega
Cognetta, finalizzati alla quotazione e che all'atto della
sospensione della quotazione fatta in finanziaria probabilmente
qualcuno avrebbe dovuto restituire al mittente perché, se erano
finalizzati alla quotazione, nel momento in cui c'è stata la
sospensione, io immagino che queste risorse sarebbero dovute
ritornare al mittente.
Qua pertanto o siamo davvero in un'anteprima di campagna
elettorale per cui c'è la necessità di dare alcuni contentini,
alcuni segnali, alcune mancette, o almeno provare a illudere i
valdostani che ci siano questi tipi di disponibilità, oppure - e io
penso che forse questa è la soluzione vera - questa maggioranza ha
intrapreso questo percorso di quotazione perché non ha visto altra
via d'uscita e mi riallaccio a quello che ha detto prima il collega
Cognetta: se io destino 51.400.000 euro al bilancio regionale,
riservato al processo di quotazione autorizzato ai sensi del comma
1 - questa è la legge finanziaria -, all'atto in cui sospendo il
processo di quotazione, io penso che non ci siano più quelle
condizioni per poter disporre di queste risorse.
Presidente
- Altri? La parola al collega Farcoz.
Farcoz (UV)
- Arriviamo al termine di un dibattito, un
dibattito sicuramente interessante, a tratti anche particolare, un
dibattito che forse era più legato a un Consiglio straordinario
focalizzato sul punto che a un Consiglio ordinario che ha
sostanzialmente monopolizzato l'attenzione sulla CVA. Questo lo
trovo comunque un fattore importante perché denota l'attenzione che
questo Consiglio voglia ovviamente dedicare a quest'azienda e allo
sviluppo della Valle d'Aosta. Un dibattito che, oltre alla
maggioranza, che aveva depositato già nella giornata di martedì la
sua risoluzione molto chiara... abbiamo notato invece un diverso
atteggiamento delle opposizioni: da una parte c'è stata un'idea
chiara sin da subito, opinabile, ma assolutamente chiara, mentre
dall'altra abbiamo invece assistito a delle posizioni poco chiare o
fumose o, meglio, a tante posizioni differenziate e contrastanti
tra loro. Non vorrei però che quest'ambiguità sia sostanzialmente
una tattica per mascherare la vera intenzione dell'epoca di alcuni,
ovvero quella di vendere il 51 percento della CVA a società fuori
dalla Valle d'Aosta.
Un altro aspetto sul quale credo sia necessario fare un po' di
chiarezza è l'aspetto
in house
, voglio ricordare i dati del
gruppo CVA: produce circa 3 terawattora annui, con un consumo
all'interno dell'intera regione della Valle d'Aosta di circa 0,7
terawattora annui, quindi di tutta la popolazione valdostana, il
che cuba all'incirca il 25 percento di tutta la produzione di CVA.
Risulta pertanto particolare che si possa vedere in potenziale la
CVA come una società in house, quando la stessa, sotto questo
profilo, dovrebbe considerarsi all'esclusivo servizio
dell'Amministrazione, ovvero al solo Ente Regione, quindi tutto ciò
che attiene alla gestione dell'Amministrazione regionale e ciò,
capite bene, che non può avere alcun senso. Come abbiamo detto in
questi giorni, la CVA opera sul libero mercato ed è grazie a
quest'azione che la Regione Valle d'Aosta ha potuto introitare
oltre due miliardi e mezzo nelle sue casse, ovviamente garantendo
lo sviluppo di cui beneficiamo tutti. La CVA, è bene ricordarlo, è
un operatore di mercato e in quanto tale deve poter continuare a
essere competitiva per appunto arrivare alle gare del 2029.
En revenant maintenant aux engagements que notre résolution
propose, je crois qui est la seule façon pour progresser, pour
faire progresser les investissements qui ont été faits à l'époque
avec prévoyance avec l'achat des centrales Enel, des engagements
qui doivent tenir compte de deux aspects principaux, nous l'avons
dit plusieurs fois: le contrôle public, donc la mise en vente sur
la Bourse d'un pourcentage mineur de 50 pour cent et on a parlé de
différents pourcentages, qui peuvent être de 25 pour cent, 30 pour
cent, pour une transition énergétique de la Vallée d'Aoste et le
grand but qu'on a auparavant rappelé du
carbon free
et
fossil fuel free
pour le 2040; de l'autre côté, la nécessité
absolument de sortir de la Madia pour une question de flexibilité,
de compétitivité et autrement aussi de croissance de la
société.
Quant aux dispositions d'applications dont les collègues
rappelaient avant, on tâchera de faire tous les efforts possibles
pour que la Région puisse règlementer des conditions favorables
pour la Vallée d'Aoste comme on a déjà fait en passé pour la
propriété des eaux. Je veux rappeler qu'ici il y a un débat très
délicat, qui regarde, d'un côté, les intérêts de la Région autonome
de la Vallée d'Aoste mais, de l'autre côté, la disponibilité de
l'État évidement à accepter certaines conditions que nous irons
demander.
Io voglio concludere con una riflessione, che è la stessa
riflessione con la quale ho iniziato ieri: per noi la proprietà
delle acque è strategica e fondamentale e l'abbiamo ottenuta con
una norma di attuazione, ma credo sia assolutamente altrettanto
strategico e fondamentale poter sfruttare dal punto di vista
idroelettrico le nostre acque per lo sviluppo della nostra Regione.
Se la CVA non è competitiva sul mercato, se non ci sono le
condizioni perché possiamo continuare a vincere le gare del 2029,
ci saranno altri che sfrutteranno dal punto di vista idroelettrico
le nostre acque.
Presidente
- Siamo ancora in discussione generale. Altri?
La parola al collega Nogara.
Nogara (AV)
- Non farò come prima ulteriori commenti
perché siamo daccapo, nel senso che sembra che qui chi la spara più
grossa o chi urla più forte ha ragione. Noi ci atteniamo a pareri
di legali, di esperti, pareri di chi è venuto proprio in I
Commissione. Da quello che ho sentito... è stata un'audizione molto
interessante quella del professor Dallocchio, vorrei capire come il
collega Aggravi possa mettere in dubbio il controllo della società.
Capisco che ci possano essere delle scalate in altre situazioni, ma
il professor Dallocchio in questo caso è stato molto chiaro perché
la domanda gli è stata posta diverse volte dato che questa era una
cosa importantissima, ma per tutti noi, sia Consiglieri di
maggioranza che di minoranza. Gli è stato chiesto: con una società,
un'azienda quotata, con una proprietà variabile dal 65 al 70
percento - se lei poi lo va a cercare... - c'è una possibilità che
questa società venga scalata dai soci di minoranza? La risposta del
professor Dallocchio è stata: "
no, assolutamente, a patto che la
proprietà e quindi la Regione lo voglia
". Io lo dico per essere
chiari. È chiaro che se tra 10 anni, 20 anni, 30 anni, 2 anni c'è
un'Amministrazione regionale che decide di farsi scalare... per
carità, qui non è che ci si sta a nascondersi dietro qualcosa, però
sarà poi responsabilità di chi fa una cosa del genere. Allora, se
anche tra 6 mesi, 2 anni, 1 anno... anche venderla tutta si può
benissimo fare, si può fare anche subito, si poteva fare anche 6
mesi fa, non è un problema quello. Non deve perciò spaventare - lo
dico in questo modo - il fatto che è scalabile; non è scalabile, ci
deve essere la volontà della Regione - io adesso forse non sono
così preciso nelle parole - di essere scalata, perciò questo è un
dato di fatto.
Si è chiesto poi anche proprio un parere legale sul fatto della
società pubblica o in parte quotata che può chiedere, tramite le
norme di attuazione, per esempio, la concessione delle acque.
Allora io lo leggo di nuovo, c'è tutto un pistolotto: "
il
decreto semplificazione dispone che le Regioni a Statuto speciale
prevedano tramite norme di attuazione di salvaguardare le loro
competenze statutarie. Con riferimento al decreto semplificazione e
al TUSP, cioè alla legge Madia, si può asserire che una società
quotata, sottoposta al controllo di un socio pubblico, sia
direttamente che indirettamente, può considerarsi società pubblica,
in virtù dell'articolo 2 della legge Madia, lettere m), n) e p);
pertanto, non si ritiene che ci siano incompatibilità ad attuare
contemporaneamente il percorso di quotazione di CVA, che rimarrebbe
considerabile società pubblica ancorché quotata, con l'attivazione
di una norma di attuazione che rafforzi la potestà legislativa
regionale in materia di affidamento delle concessioni
idroelettriche
". Questo è quanto, allora io più di questo... è
per quello che continuo a dire: si sta o urlando, o parlando
dicendo: "questo così è?", questi sono pareri legali, questi sono
pareri di esperti che sono venuti in Commissione.
Sulle norme di attuazione le affermazioni che faceva anche il
collega Gerandin sulla Madia... come ho già detto prima, alcuni
professori che sono venuti in audizione ci hanno detto che è un po'
difficile, come ha detto anche il professor Louvin, chiedere
direttamente di uscire dalla Madia. L'unica via probabilmente è
quella della riapertura dei
bond
quotati: questa è l'unica
apertura che ci hanno dato dicendo: "
c'è una possibilità forse
con le norme di attuazione...
" e via discorrendo. Prima ho
sentito e ho condiviso quanto il Consigliere Luboz ha detto: "non
dobbiamo fermarci a queste cose, dobbiamo cercare con le norme di
attuazione diverse vie", appena apriamo delle vie diverse con delle
norme di attuazione, queste nome di attuazione non vanno bene
perché "lo Stato figuriamoci se ci permette di... figuriamoci se
riusciamo a..." e con la Madia allora io vi dico la stessa cosa:
figuriamoci se con la Madia riusciamo a... e siamo daccapo. Allora
se va bene una cosa, non va bene l'altra, qui non è che dobbiamo
cominciare a... lo ripeto per l'ennesima volta, per correttezza...
non tra di noi perché, se discutessimo di quella scrivania, sarei
d'accordo, ci scanniamo, ognuno ha la sua posizione politica e va
benissimo, ma stiamo parlando di una questione importante: la CVA,
allora ognuno è giusto che stia sulle sue posizioni, però almeno
che si siano delle informazioni in buona fede, perché il parere che
ci è stato dato è un parere legale che abbiamo chiesto e mi fido di
quello che mi è stato scritto. Poi, come dico, non sono un legale,
in buona fede vi dico questa cosa. Vi chiedo solo di non... perché
la pensiamo così o mi sembra che... perché poi qua torniamo sempre
all'antico, purtroppo anche qui, siccome voglio tenere duro con il
Consigliere Gerandin, che ripete da anni le stesse cose delle
mancette e della campagna elettorale e "siamo vicino alla campagna
elettorale", "forse ci sono le elezioni"... sono tutte cose che
abbiamo sentito alla fine della legislatura e tutte le cose che ha
detto non si sono realizzate, non erano le mancette, non era niente
di questo! Io continuerò a battere su questo perché il collega
Gerandin ha la testa dura, ma ce l'avrò un po' anch'io, perché non
è possibile continuare a sentirsi dire da anni sempre le stesse
cose e poi avesse avuto ragione una volta, ma non ha brillato in
queste cose che sono state dette! Io su questo mi vorrei fermare
per lasciare altri intervenire.
Presidente
- Siamo in discussione generale. La parola al
collega Marquis.
Marquis (SA)
- Alcune considerazioni a seguito degli
interventi che ho avuto modo di ascoltare. Partirei dallo sconto
sull'energia elettrica. Collega Gerandin, lei, com'è stato
sottolineato prima, continua a parlare di mancette, chiacchiere,
illusionismo o battute di questo genere, le voglio solo ricordare
che nel 2017 eravamo al Governo insieme e in pochi giorni abbiamo
ottenuto il 50 percento dello sconto dell'energia da applicare a
tutti i valdostani della componente energia sulla bolletta -
preciso che è un'iniziativa che è tuttora in corso -, non abbiamo
fatto delle chiacchiere, abbiamo fatto delle azioni. Saranno delle
azioni sufficienti? Secondo noi no. Era quanto in quel momento si
poteva fare.
Oggi dichiariamo ai valdostani che ci sarà una riduzione del
costo della componente energia, che sono convinto che nella
prossima finanziaria potremo applicare. Vi daremo mostra della
serietà, della differenza tra fare degli annunci e fare delle
chiacchiere, come abbiamo sentito di recente... o addirittura
ascoltare quello che è stato detto in questi giorni: "sono delle
mancette agli 80 euro di Renzi". Io ricordo che nella finanziaria
di quest'anno qualcuno proponeva degli sconti IRPEF da 40, 30, 20
euro ai valdostani, non era neanche una distribuzione a pioggia,
era acqua nebulizzata, vapore, collega Gerandin! Ma lei era
Vicepresidente del Governo! Allora siamo seri, noi su questi
argomenti non scherziamo, siamo delle persone che dicono una cosa e
che quella faranno. Purtroppo la bolletta dell'energia elettrica
porta una sua componentistica, fatto cento il totale, il 50
percento è determinato dagli oneri di sistema e di trasporto, è su
quello che dicevamo che dobbiamo fare una battaglia, il 35 percento
è il costo dell'energia di cui il 50 percento ai fornitori di CVA è
già stato tolto ed è attualmente in vigore, e questo sia chiaro a
tutti.
Noi siamo convinti di poter quasi azzerare anche la parte che
rimane e voi dite: "come fate? Siete dei maghi?". È semplicissimo,
si istituisce un
bonus
energia dove si corrisponde il
controvalore della spesa attuale dei valdostani della componente
energia; viene restituito, come Regione, in funzione dei dividendi
che la Regione recepisce da CVA. Mi sembra che sia una questione
semplicissima da mettere in atto, non c'è nessun problema di
compatibilità legislativa, ve lo possiamo assicurare e poi vedremo
come avrà seguito la questione. Dicevo che il 50 percento del costo
della energia è legato a degli oneri di trasporto, oneri di
trasporto che, a nostro avviso, essendo proprietari della rete di
distribuzione su tutta la regione, possiamo rivendicare che vengano
assorbiti a livello locale. Questa, come diceva prima il
Consigliere Gerandin, è una caratteristica che ci contraddistingue
da tutti gli altri, da tutte le altre Regioni: siamo titolari della
concessione della rete di distribuzione. Sotto questo profilo,
riteniamo che si possa andare nella direzione del principio della
comunità locale, che è previsto adesso a livello energetico, se
possibile, facendo diventare come comunità locale la Valle d'Aosta
per avere una gestione energetica al suo interno, e questo sarà da
portare avanti sicuramente a livello di norma, sarà sicuramente
oggetto di approfondimento, sarà sicuramente oggetto di confronto
con l'ARERA, che è l'Ente nazionale che regola il mercato
dell'energia. Sarà sicuramente una battaglia, ma le battaglie si
devono fare anche quando non sono scontate, ma devono essere
fondate perché anche nel 1945 hanno fatto delle battaglie sulla
zona franca, non ci sono riusciti a portarla a termine o a
garantirla come avremmo voluto noi oggi, però l'hanno fatta. È
questo che significa essere autonomisti, no non affrontare i
problemi o deridere le proposte che vengono fatte con serietà da
parte di un Governo! A noi piacerebbe sentire qual è la proposta,
per esempio, della Lega, mentre abbiamo capito qual è la proposta
dei Cinque Stelle, del gruppo di Rete Civica, che è piuttosto di
andare verso una direzione di una gestione completamente pubblica,
che rischia di trasformare la società in un altro Assessorato, con
tutto quello che ne comporta, la mancanza di efficienza, tutti
sappiamo, tutti i giorni... In Commissione abbiamo audito le
società
in house
, collega Gerandin, lei è il primo che
combatte la sostenibilità di queste società, dei risultati... mi
sembra che lei abbia questo cavallo di battaglia e adesso vuole
trasformare CVA in un carrozzone! Questo non è il nostro obiettivo:
il nostro obiettivo è quello di rendere CVA valorizzata rispetto al
valore che ha oggi, pertanto quello che facciamo lo facciamo con il
massimo della serietà, con il massimo dell'onestà intellettuale.
Bisogna dire che tante cose che abbiamo ascoltato, senza addossare
delle responsabilità a nessuno, sono delle vere fandonie,
scriveremo dopo due giorni un documento con tutte le balle che
abbiamo sentito dentro il Consiglio regionale.
Ancora un aspetto sui
bond
. Io ho ascoltato con grande
attenzione l'audizione del professor Aicardi, che ha detto che non
solo dubita sia difficile, ma improbabile aprire a una norma di
attuazione che consenta di bypassare il bond e ci ha spiegato bene
le ragioni: "
sino all'entrata in vigore del decreto legislativo
Madia ci è stato detto che la normativa preesistente assimilava le
società quotate alle società che avevano emesso dei bond a livello
di regolamentazione. Quando è stata approvata la Madia, con la
quale il legislatore ha cercato di razionalizzare la spesa pubblica
e ottimizzarla, ha detto: "basta a questa equivalenza, d'ora in
avanti chi sta sul mercato si deve quotare", quindi con queste
premesse ritengo difficile che possa essere perseguibile
quest'obiettivo
", ci è stato rappresentato in modo chiaro,
onesto e molto bene. Spiace però quando qui tutti ci trasformiamo
in giuristi, in avvocati, in commercialisti, abbiamo avuto anche
modo di vedere l'altro giorno in audizione con la Monterosa, che
poi dopo rimaniamo smentiti anche in modo facile rispetto alla
superficialità con la quale a volte si affrontano le materie. Noi
riteniamo che qui si debba fare politica, oggi la politica richiede
di risolvere il problema di CVA perché CVA ha un problema, ma che
non è il problema di capire a mio avviso: "sei sicuro che ci sarà
sviluppo?", oggi il primo problema di CVA è che, a differenza degli
artigiani o dei commercianti che non trovano i soldi in Valle
d'Aosta per investire, essa ha la disponibilità dei soldi per
investire, ma la legge non le consente di fare l'investimento.
Questa è una certezza ed è una certezza che ogni anno che passa ci
sono i danni per via di questa situazione. A me stupisce da parte
dell'opposizione che non se ne prenda atto e non si cerchi di
trovare una via di uscita ma che si stia solo a fare delle critiche
che, piuttosto che quotare il 30 percento, diciamo: "diamone via il
51, il 52, il 53", ah, così è sicuro che lo perdiamo il controllo,
state tranquilli. Mi stupisce anche che è stata gestita in segreto
questa trattativa, questo avvicinamento, adesso vi dico perché.
Perché se è vero che non bisogna rendere di dominio pubblico i dati
per questioni di riservatezza delle società, credo sia possibile
dire al Vicepresidente del Governo Gerandin: "stiamo trattando la
possibile alienazione di una quota di CVA", ma questo credo sia
dovuto in un rapporto di maggioranza, perché diversamente non
vorrei che questo continuo tergiversare che abbiamo porti, come
abbiamo già visto in altre situazioni alla fine, a finire anche CVA
in situazioni di concordato.
Presidente
- La parola al collega Aggravi per
dichiarazione di voto.
Aggravi (LEGA VDA)
- Caro collega Marquis, penso di avere
toccato nel vivo perché, quando un Democratico cristiano si agita,
è stato toccato nel vivo. Io proprio non ne posso più di questa
questione della riservatezza, io mi faccio carico di un documento:
le regalerò, le stamperò la regolamentazione Consob e sarà mia
premura un giorno fare un discorso con lei e spiegarle come si
trattano le informazioni privilegiate così, una volta che andrete a
quotare la CVA, anche lei potrà stare molto attento a trattare le
informazioni privilegiate e non ci torno, magari un giorno ci
tornerò in altre sedi perché questa cosa mi sta stufando. Capisco
però benissimo che chi è in difficoltà utilizza certi tipi di
attacchi, non è il solo purtroppo, ce ne sono stati anche altri, ma
non ti curare di loro, guarda e vai avanti... Sinceramente ho un
grosso dubbio soprattutto sul discorso delle risorse che questa
operazione potrà generare soprattutto sul suo utilizzo - e qui lo
voglio sottolineare al di là del discorso degli investimenti -,
perché lei ci parla di bonus energia, degli oneri di trasporto...
ah, sugli oneri di trasporto, se è tanto complesso fare una norma
di attuazione e soprattutto lungo... lei ci dice che lo sconto
verrà applicato dalla prossima finanziaria, penso che parlasse del
bonus
energia e non degli oneri perché qui altrimenti ci
saremmo divertiti... quando saremo arrivati alla finanziaria perché
abbiamo buona memoria. Per quello che riguarda soprattutto gli
sconti, okay, va bene, nel primo anno, quando si realizzerà la
quotazione, avrò degli utili, o comunque si genereranno degli
utili, sono curioso di vedere se avete fatto delle stime del costo
perché sulle risorse delle quotazioni qualcuno ha già speso la
parola, gli utili delle partecipate vengono già spesi a parola ma
anche di fatto perché, grazie agli utili delle partecipate, si
alimenta quella famosa gestione speciale che un giorno o l'altro
dovremo chiudere, qualcuno ce l'ha già chiesto, un giorno o
l'altro... comunque queste risorse vengono usate, vedi fondi di
rotazioni, vedi una serie di spese che ci sono a bilancio.
Parliamo delle spese, sono contento che parli di zona franca,
vede, in questo caso qui forse lei dovrebbe ringraziare il fatto
che non c'è stata la zona franca perché forse uno dei motivi per
cui la zona franca non è stata fatta è che qualcuno a un certo
punto forse ha preferito avere più risorse che chiederne meno ai
cittadini e questo è qualcosa che differenzia chi preferisce la
ridistribuzione delle risorse e chi forse non vuole proprio imporre
nulla al contribuente perché crede che il contribuente possa
gestire al meglio le proprie risorse. Non è una mancetta quella
dell'IRPEF, certo, può essere vista come una mancetta data alla
gente...
(interruzione di un Consigliere, fuori microfono)
... ma va bene, ne approfitto perché è stato comunque detto, me
lo consenta, e può essere magari vista la mancetta, ma sa tra
mancette di IRPEF e mancette di IRAP mi sa che qua ognuno ha le sue
mancette. L'unica cosa è che noi ritenevamo che per le fasce meno
abbienti 80-100, o quello che è, in base al reddito fossero molto
importanti e non vogliamo denigrare chi, purtroppo, è meno
fortunato di noi.
In ultimo, sul discorso - e qui forse ho voluto più apprezzare
il suo impeto nella difesa della posizione -, io mi chiedo se siete
così convinti, se lei è così convinto di questa posizione perché
oggi fare un piccolo passo indietro e accettare la proposta di un
referendum consultivo... molto probabilmente dalla discussione
siete stati convinti e quindi, ripeto, un piccolo contributo
l'hanno portato anche queste risoluzioni, che tanto vi hanno dato
da non dormire la notte perché c'erano già da una settimana e molte
scelte sono state fatte qui con le varie sospensioni, quindi un po'
il nostro lavoro l'abbiamo fatto e crediamo che comunque un
contributo alla discussione complessiva, come si auspicava l'altro
giorno il collega Barocco, sia arrivato. In ultimo, ripeto, sono
davvero contento che, con una battaglia per logiche di mercato,
spesso vituperate in questo Consiglio, si sia riacceso un animo
di... intanto il tempo non passa, vedo, ci sono problemi? Ne
approfitto, vado avanti, se vuole, Presidente, io posso
continuare... no, vado a concludere, sono contento... Posso fare
l'opposizione alla giapponese se volete.
Sono contento che si sia riaccesa la verve, forse questa
corazzata autonomista è pronta a fare la guerra, se sarà pronta a
fare effettivamente la guerra al centralismo, magari non di matrice
progressista, ma questo è un altro paio di maniche, noi saremo
pronti a collaborare, però io ho dei dubbi e penso che questo
impeto sia più finalizzato a una difesa in chiave di consenso
rispetto a una vera volontà.
Presidente
- Possiamo riprendere i lavori. Ringrazio i
tecnici che hanno provveduto a far ripartire il sistema. Ci sono
altri interventi? La parola al collega Gerandin per dichiarazione
di voto.
Gerandin (MOUV')
- Potrei citare il fatto personale
perché sono stato nei
desiderata
di tutti, non lo faccio,
faccio semplicemente la dichiarazione di voto proprio perché mi
pare che abbiamo citato anche troppi fatti personali. Il fatto poi
di essere stato nei pensieri del collega Marquis e di tanti altri
non può che farmi piacere perché probabilmente qualcuno si è
sentito scosso nell'anima.
Detto questo, comunque provo a dare qualche mia piccola
posizione. Qualcuno ha detto come mai sono stato d'accordo, in
qualità di Vicepresidente, alla proposta dello sgravio dell'IRPEF.
Mi piacerebbe solo dire ai valdostani che la cifra globale di
questo sgravio dell'IRPEF era di 4,8 milioni, che non sono proprio
noccioline per i valdostani, soprattutto per quelle fasce meno
abbienti, le fasce più basse, quelle che noi pensavamo di
privilegiare. Colgo l'occasione anche per ricordare che, l'ho già
detto, una famiglia su 55 ha la casa all'asta in Valle d'Aosta,
siamo passati dai 382 del 2015 ai 633 del 2018 e probabilmente,
torno a dirlo, questo non avrebbe di certo risolto il problema del
riscatto o quanto meno dei pagamenti dei mutui, ma era un segnale
per dire che noi siamo ben coscienti che ci sono delle fasce,
soprattutto quelle più basse, in grande difficoltà, noi abbiamo il
record italiano di case all'asta.
Per quello che riguarda invece l'operazione, come nel 2017,
della riduzione del costo dell'energia in cui ero in maggioranza
con voi, collega Marquis, io voglio solo ricordarle che
un'operazione come quella prevista nel suo Governo, in cui io ero
in maggioranza, lei non potrà mai più farla in questi termini
qualora vada verso una quotazione in Borsa. Potrà eventualmente
usare gli utili, come ha proposto, ma non potrà più fare una
riduzione
tout court
in una bolletta come abbiamo fatto
noi.
Per quello che riguarda la trasparenza, per quello che riguarda
il discorso delle società
in house
, forse qualcuno che ha
citato le battaglie che ho fatto negli anni per le società in house
si dimentica che le battaglie sono state sul fatto che le società
in house debbano essere gestite in totale trasparenza, che vada dal
discorso dei lavori per arrivare sicuramente al discorso delle
assunzioni. Io pertanto non ho mai detto che le società in house
siano delle società da cancellare o quant'altro, o comunque delle
società che hanno creato solo problemi, io dico che il sistema
valdostano ha favorito negli anni una gestione poco trasparente per
quello che riguarda le società in house. Mi dispiace che poi alla
fine ci siano altri palazzi, che poi quando magari vanno a
verificare queste cose... alla fine, e non ne sono assolutamente
contento, siamo più o meno della stessa idea sul fatto che le
società in house non possano essere gestite
pro domo
qualcuno.
Continuate a citare il fatto che non si era a conoscenza di
quella che dovrebbe essere un'operazione orchestrata, portata
avanti dalla Lega sulla vendita di CVA, io vi ricordo che la
risoluzione che abbiamo presentato noi andava proprio nel senso...
perché io sono un po' come voi curioso di capire: volevo capire
cosa c'era dietro questa improvvisa manifestazione di interesse. Io
voglio ricordare che la risoluzione che avevamo presentato diceva:
"
... e la Commissione competente ad audire tutti quegli
operatori terzi che hanno manifestato interesse per il gruppo CVA
al fine di comprenderne le intenzioni, la potenzialità, la
criticità e le possibili evoluzioni
". Io trovo strano pertanto
che non abbiate votato - coloro che in questo momento hanno
particolare curiosità di capire quali erano i passi fatti a suo
tempo, quali erano le offerte, quali erano eventualmente le
promesse o quant'altro - questa risoluzione, perché avrebbe fatto
chiarezza per capire cosa c'era, cosa bolliva in pentola, e andare
a verificare queste offerte non vuol dire che le si accetta.
Qualcuno ha detto che avevo già parlato a suo tempo del discorso
di possibili mancette, beh, finisco molto rapidamente, le mancette
nella passata legislatura non siete riusciti a spenderle per il
semplice motivo che non è riuscito il vostro progetto di quotazione
di CVA.
Si dà atto che dalle ore 19:08 assume la presidenza il
Vicepresidente Farcoz.
Farcoz (Presidente)
- La parola al collega Restano.
Restano (GM)
- Esordirei partendo dalla fine, io voterò
questa risoluzione e la voterò convintamente. Lo farò malgrado le
piccole provocazioni del collega Marquis, questa volta non ci
casco, non è abile come il collega Cognetta.
Non mi tiro indietro, però la mia la vorrei dire. In questi tre
giorni di dibattito abbiamo sentito parlare molto dell'argomento,
abbiamo gente che è convinta della propria scelta, quindi ADU,
Cinque Stelle e Rete Civica; dall'altra parte abbiamo dei colleghi
che sono forse ancora in fase di analisi e di studio perché non ci
propongono delle soluzioni reali. All'interno della maggioranza
abbiamo chi è più convinto, chi lo è meno, anche noi abbiamo i
nostri tuttologi, gli architetti tuttologi, che parlano di Casinò,
prendono il posto degli economisti, poi parlano di Monterosa e
sanno tutto e, infine, oggi ci hanno dato una lezione di coerenza,
di mantenimento delle promesse e così via, ma così non è. Mi
dispiace smentirlo, a partire dalle promesse su Monterosa, quindi
la prima smentita la faccio volentieri io in Aula.
Veniamo invece ai temi più seri, abbiamo parlato di
valorizzazione di una società, io ho dei grossi limiti in questa
materia e quindi non riesco sempre a capire bene cosa si intende
con il termine "valorizzazione", la valorizzazione può essere la
vendita della società, la quotazione, che poi ci è stato spiegato
che in parte è una vendita, ma rimango legato al fatto, cari
Signori, che oggi, a mio avviso, dopo tre giorni inizia il
confronto vero perché la maggioranza si è trovata di fronte a una
scelta. È stata avviata la Commissione speciale, è già stato detto
tutto, c'è stata una finanziaria che diceva certe cose, la
quotazione, poi una sospensione, è stata fatta un'analisi, sono
state audite tante persone, dopo tre giorni di dibattito quest'Aula
deve produrre una scelta. È questa la responsabilità chi si è presa
la maggioranza: quella di scegliere. Signori, colleghi, io non ho
la certezza, come altri, che quello che faremo sarà la cosa giusta,
sarà la cosa corretta, però proponiamo una cosa, e la nostra scelta
è legata anche a quanto abbiamo audito in Commissione: proponiamo
di scrivere un testo di legge che porti alla quotazione della
nostra società CVA e da lì inizierà il vero dibattito. Unitamente a
questo - e questo mi fa estremamente piacere - abbiamo raccolto
anche delle suggestioni che sono giunte dalla minoranza e questo,
secondo me, è un valore aggiunto perché saper ascoltare, sapere
accettare certi consigli, magari cambiando le sfumature e
modificando in parte quello che viene suggerito può essere un
sintomo di intelligenza politica, e questo mi fa estremamente
piacere. Non è stato un passaggio indolore, perché, come in tutte
le scelte, in tutte le famiglie, in tutte le maggioranze, si è
dibattuto molto, lo dimostrano le ore che abbiamo passato chiusi
nella sala delle audizioni, però abbiamo avuto il coraggio, la
forza di trovare una conclusione e di partire verso questo
percorso, in questo atto vengono dettate delle linee di indirizzo
che tengono conto, come ho detto prima, di quanto abbiamo audito,
senza andare a rispolverare il valore dell'acqua nella nostra
storia, quello che culturalmente significa l'acqua. Vorrei però
dire che nel medioevo hanno costruito i
ru
[traduzione
letterale dal patois: ruscelli], all'epoca si beveva l'acqua del
ruscello, poi sono arrivati gli acquedotti, sono cambiati i
materiali, abbiamo costruito altri acquedotti, sono arrivate le
centraline, per dire che c'è un'evoluzione e probabilmente è giunto
il momento di fare delle scelte per far crescere anche la nostra
società CVA. È un'ulteriore evoluzione, senza avere la presunzione
che le linee di indirizzo che dettiamo oggi siano quelle giuste, ma
avendo il coraggio di aprire un dibattito e, visto l'emendamento
che presentiamo, avendo anche l'umiltà e riconoscendo i dettati sui
referendum propositivi e quindi accettando e cercando un confronto
con la popolazione.
Président
- Y a-t-il d'autres qui souhaitent intervenir?
La discussion générale est close. La parole à l'Assesseur Testolin
pour la réplique.
Testolin (UV)
- Per chiudere questa tre giorni con alcune
riflessioni, che mi permetterò di fare in alternativa a degli
aspetti più tecnici, che sono stati ampiamente discussi e che
probabilmente avremo modo di discutere ancora nel prossimo futuro.
Credo però che partirò dalle ultime considerazioni che sono state
fatte, cioè quelle che da questa risoluzione esce una linea
tracciata dalla maggioranza, una linea che vuole dare un certo tipo
di prospettiva alla nostra primaria società e che si basa su delle
valutazioni assolutamente oneste intellettualmente, serie, portate
avanti con coscienza e cercando di dare concretezza a una
situazione che di concretezza ne ha bisogno e ne ha bisogno di
molta.
Penso che chi ha voluto intervenire in questo ultimo scorcio di
giornate di discussione in merito alla CVA abbia esposto ognuno a
modo suo, ma con molta chiarezza da parte di tutti, le proprie
prospettive per andare a sostenere questo processo di quotazione,
un processo di quotazione che vuole mettere nella disponibilità
della nostra società delle prospettive di crescita e a tutto
beneficio della comunità valdostana. Penso anche che ognuno abbia
le sue convinzioni, ma che non possa per le sue convinzioni, come
sono state espresse dalla collega Minelli o dalla collega Pulz,
pensare che le proprie visioni possano essere le uniche, mentre le
visioni degli altri debbano per forza essere messe in secondo piano
o non possano avere la stessa dignità, perché vi assicuro che,
quando si parla di aspetti legati all'ambiente, inseriti
all'interno di questa risoluzione, hanno assolutamente la stessa
dignità di quando ne parla qualcun altro. Hanno lo stesso approccio
al territorio che hanno quando parla qualcuno che appartiene a
delle altre situazioni politiche.
Penso che chi vive il territorio, e l'ho già detto prima nel
rispondere parzialmente al collega Lucianaz... penso che la vita
all'interno della realtà amministrativa, ma la realtà vera, anche
quella dei consorzi, piuttosto che quella dei Comuni, piuttosto che
quella dei villaggi di montagna, porti a fare tutta una serie di
valutazioni che dall'ambiente non possono prescindere. Così com'è
corretto, a mio avviso, su alcuni temi più tecnici sottolineare il
fatto che evidentemente una quotazione in Borsa è un passaggio di
un certo rilievo, ma è un passaggio che, mantenendo la maggioranza
all'interno dell'Amministrazione regionale, non pregiudica le
garanzie di potere decisionale, delle garanzie di potere
decisionale che evidentemente possono essere compromesse nel
partire adesso con una quotazione del 30 percento, ma che possono
essere compromesse da qua a dieci anni se le scelte dovessero
essere quelle di vendere la CVA
tout court
o di quotare in
quel momento la stessa società.
Credo quindi che da qua in avanti ci sarà modo di confrontarci
ancora e puntualmente su delle tematiche, che verranno ancora
presentate in quello che sarà un percorso... da quello
dell'allestimento di una norma... che dovrà essere precisa,
puntuale, cercare di andare a rispettare le linee guida... come
dire? implementabili sicuramente, di questa risoluzione, ma è una
risoluzione che vuole dare una panoramica e una traccia ben
definita sulla quale lavorare, i valdostani possono contare su
tutta la nostra serietà, la nostra attenzione e il nostro lavoro
nei prossimi mesi.
Président
- La parole à la collègue Minelli.
Minelli (RC-AC)
- Intervengo per dichiarazione di voto, è
chiaro e non ha nemmeno bisogno di essere ulteriormente
esplicitato. Noi voteremo contro questa risoluzione, che ci pare
una risoluzione inconciliabile al suo interno con degli elementi
che sono stati evidenziati. Volevo però aggiungere alcune cose.
L'Assessore Testolin ha detto adesso che c'è forse una
sottolineatura di scarsa dignità quando qualcuno presenta dei temi
che sono temi forti per la controparte, non è assolutamente così,
la dignità delle proprie idee c'è per tutti e non mi sognerei mai
di dire che non c'è dignità nel sostenere qualche cosa. Ho anche
detto che c'erano degli aspetti positivi in quella risoluzione, ma
non è una questione di dignità, è una questione di applicabilità.
Sono due cose molto diverse, io credo che sia del tutto degno
sostenere qualche cosa, però poi ci deve essere la conseguenza e la
conseguenza deve essere l'applicabilità.
L'altra sottolineatura che vorrei fare è questa: il Consigliere
Restano ha evidenziato che all'interno della maggioranza non tutti
sono pienamente convinti che questo sia il processo da adottare. Ha
detto che ci sono delle sensibilità diverse. Questa risoluzione
chiaramente verrà approvata, la partita su CVA non si chiude qui,
dovrà essere depositato un disegno di legge, immagino, o un atto,
perché, come mi ricorda da lontano l'Assessore Chatrian, la
politica parla per atti e qui ci sarà qualche cosa che rimarrà
dentro un perimetro e il punto di caduta importante sarà poi quello
che dovremo discutere, va bene... per alleggerire un pochino... ma
quello che intendo chiedere è se non tutti - e dico "se" perché non
so se è così, se ho inteso bene - sono pienamente convinti della
bontà di questa scelta, perché comunque l'andare a un disegno di
legge per la quotazione è già una forma di scelta, allora vi chiedo
di pensarci ancora perché le conseguenze di questo disegno di legge
saranno molto, molto significative e pesanti per la nostra
comunità.
Président
- La parole au collègue Luboz.
Luboz (LEGA VDA)
- Nous sommes presque à la fin de ces
trois jours de travail, nous avons examiné aujourd'hui peut-être
beaucoup plus d'éléments que dans la Commission spéciale CVA; ce
n'est pas du temps perdu, dommage que la Commission spéciale n'a
pas pu travailler de plus, mais cela je l'ai déjà dit.
Volevo fare due considerazioni riguardo alla risoluzione che
andremo a votare, ovviamente il nostro voto sarà contrario. Prima
il collega Nogara, Presidente del CVA, ci ha letto un parere
legale, se non erro, che dice che comunque la società CVA, qualora
venga quotata in Borsa, è da ritenersi comunque società pubblica e
quindi potrebbero essere garantite alla CVA comunque le concessioni
alla scadenza. Alle pagine 14 e 15 del verbale dell'intervento del
professor Florenzano si dice il contrario: si dice che, qualora
anche la CVA venisse quotata, pur se in minima parte, ci sarebbero
sempre eventuali possibili conflitti di interessi per potersi
vedere aggiudicate le concessioni idroelettriche. Comunque vedremo,
come ha già benissimo espresso la collega Minelli, probabilmente
sorgeranno anche all'interno della maggioranza dubbi e perplessità
e qualora, se queste ci saranno, saremo accorti e vedremo di
analizzarle in futuro.
Presidente
- La parola al collega Nogara.
Nogara (AV)
- Volevo solo chiarire in merito a questa
ultima parte dell'intervento del Consigliere Luboz. In quella
discussione con il professor Florenzano si faceva riferimento alle
concessioni, perché? Perché si era detto che se nel momento di
un'eventuale gara indetta dalla Regione per le concessioni
dell'idroelettrico la società CVA fosse stata al cento percento di
proprietà della Regione, ci potevano essere dei ricorsi dalle altre
società perché era la proprietà che dava alla CVA la concessione...
Il discorso era stato questo: se la CVA fosse quotata per una
parte, ci potrebbe essere la scappatoia per dire: "no, non è
interamente di proprietà della Regione". Potrebbe essere pertanto
la scappatoia per le concessioni, io penso che intendesse quello
nella discussione perché ero vicino a lui e gli avevo chiesto
direttamente questo e lui me ne aveva parlato. Non lo aveva
assicurato però, aveva detto: "è una buona possibilità", nel senso
che se la CVA è al 30 percento quotata, allora è più difficile che
facciano ricorso perché non è al cento percento di proprietà
regionale, io penso che si riferisse a questo.
Président
- La parole à la Présidente Rini.
Rini (GM)
- Sicuramente la durata del dibattito in
Consiglio regionale cui abbiamo assistito in questi giorni sta a
indicare l'estrema importanza che assume questa tematica per
l'intera comunità valdostana. Io non ricordo in questi anni di
avere affrontato due giornate e mezzo interamente dedicate a una
tematica, quindi questo io lo valuto come un fattore positivo
perché vuol dire che l'importanza che ha dato quest'Aula è stata la
stessa che la nostra comunità riserva a questa importante tematica
per il futuro, come dicevo prima, dell'intera comunità. È per
questo che mi corre l'obbligo anche di intervenire per portare in
quest'Aula il mio pensiero ovviamente, ma il pensiero anche del
Front Valdôtain, approcciandomi ovviamente con estrema cautela
all'argomento trattato vista la sua delicatezza, la sua complessità
e, come dicevo prima, anche le ripercussioni che le scelte in
merito avranno sul futuro del nostro intero territorio e della
nostra comunità tutta. Ho ascoltato con moltissima attenzione tutti
gli interventi fatti dai colleghi in queste giornate e ho ascoltato
con quella delicatezza di cui parlavo prima. Non sono un tecnico,
non ho competenze specifiche nella materia, ho letto tutti gli
atti, ho letto gli atti della Commissione speciale e quindi ho
cercato di farmi un'idea che fosse il più compiuta
possibile.
La posizione del Front è ovviamente quella contenuta nella
risoluzione, presentata e sottoscritta, firmata insieme alle altre
forze di maggioranza. Alla luce di quanto è emerso durante questa
due giorni e mezzo di articolato dibattito e anche delle tante
perplessità emerse, ieri avevo presentato in maggioranza una bozza
di un emendamento al testo di questa risoluzione, che non ho
depositato, non ho formalizzato considerato l'impegno assunto in
merito dal Presidente Fosson e dalla maggioranza, e lo ringrazio
per questo. Vorrei molto brevemente illustrare l'emendamento che
avevo presentato perché nasce da un'esigenza sorta proprio durante
questo dibattito. L'emendamento era finalizzato ad arricchire con
ogni informazione possibile il già ampio lavoro svolto dalla
Commissione speciale, che io voglio ringraziare per il suo
articolato e puntuale operato. Il tutto mirato a poter attuare le
giuste scelte nell'interesse dell'intera comunità valdostana, delle
scelte che, colleghi, devono essere supportate dalla necessaria
consapevolezza, una consapevolezza che è imprescindibile per
sostenere ogni singolo componente di questo Consiglio regionale
nello svolgimento del proprio ruolo, potendo disporre così, in
questo lasso di tempo che ci porterà quindi a compiere dei passi
successivi su questa tematica, l'acquisizione anche di pareri
tecnici, giuridici e industriali. Queste tre "tematiche" hanno per
me una valenza molto importante, perché? Perché possono così
dimostrare - un altro passaggio per me fondamentale sono i dati
aggiornati alla mano - quale sia la strada migliore, possibile da
intraprendere sia per l'azienda che ovviamente per la nostra
Regione tutta, come dicevo prima.
Concludo quindi dicendo che io credo, noi crediamo
fermamente che approfondire una tematica non sia un atto di
debolezza, assolutamente o, peggio ancora, di ostruzionismo, bensì
una prova di serietà politica e, oltre che una prova di serietà
politica, una prova e una riprova di consapevolezza
amministrativa
.
Presidente
- La parola all'Assessore
Bertschy.
Bertschy (AV)
- Non mi ripeterò sull'importanza di questi
tre giorni, io credo che, pur con tante ripetizioni, il Consiglio
regionale abbia provato ad approfondire con le competenze a
disposizione un argomento di estrema importanza, di grande
complessità e che necessita di una decisione politica per andare
avanti nella lavorazione di una norma, che poi ancora una volta ci
vedrà metterci a confronto.
Avendo osservato e ascoltato molto in questi giorni, forse per
un Governo è la prima volta che si è così poco sollecitati rispetto
all'Assemblea ed è la prima volta che un Consiglio regionale ha
così tanta importanza, devo dire che sono stati tanti gli
interventi dei Consiglieri e noi siamo intervenuti in replica con
le nostre posizioni. Mi sento solo di osservare che, se vogliamo
fare crescere maggiormente il lavoro che si fa di preparazione
negli uffici, nelle Commissioni e poi rappresentarlo bene qua in
Aula, la cosa migliore è rispettare le idee di tutti, non tanto
dare dignità, rispettare le idee di tutti e rispettare il lavoro
che di studio si fa. Nessuno qui è arrivato impreparato, forse con
percorsi diversi, ma nessuno è arrivato impreparato, quindi se la
politica ha fatto un percorso serio, è stato quello di prepararsi e
sono emerse delle posizioni, altre emergeranno, immagino che la
Lega completerà la sua fase di studio, prenderà la sua posizione e
la declinerà. È chiaro che una maggioranza, pur preparandosi e pur
rispettando il lavoro che tutti fanno, però poi alla fine bisogna
che abbia anche la forza di proporre delle soluzioni e di portarle
alla loro fase di decisione. In questo senso, pur nella situazione
di grande difficoltà che ancora si vive e che probabilmente nei
prossimi mesi dovrà trovare una definitiva valutazione di tipo
politico, noi stiamo cercando di fare al meglio il nostro lavoro,
seppure questo lavoro è sempre più difficile da fare, anche perché
a volte le analisi di chi opera nel mondo dell'informazione
precedono i tempi di confronto di chi lavora in politica,
addirittura sui banchi del Consiglio regionale, e parlo anche di
altri argomenti. È veramente difficile quindi in questo momento
lavorare, fare politica e soprattutto è difficile affrontare certi
argomenti, quindi non è tanto una questione personale, non è
neanche una questione di maggioranza: è una questione di
responsabilità continuare ad analizzare... se si ha la forza di
affrontare - e io in questo senso ringrazio il Presidente Fosson
per la pazienza e la moderazione che sta mettendo nel suo lavoro -
un percorso per fare il nostro lavoro: dare delle risposte ai
problemi e assumere delle decisioni.
Ci tengo a fare osservare due cose sul tema specifico, e lo farò
senza commentare quello che è stato detto. Da sempre, da quando
abbiamo parlato di questo argomento, come gruppo, ci siamo
immaginati una proposta di legge, che, al di là dell'obiettivo
della quotazione, non possa permettersi di disperdere eventualmente
il patrimonio che ne potrà derivare. Per noi quindi in quella
proposta di legge ci dovrà essere un articolo specifico che dovrà
declinare come organizzare una programmazione strategica, e quindi
non una distribuzione di risorse, attraverso quei fondi utili alle
priorità e alle necessità della nostra comunità. Non esisterà
quindi un modo per attaccare il fortino, utilizzare il salvadanaio,
per noi in quella proposta di legge bisognerà declinare in
Consiglio regionale come eventualmente utilizzare le risorse, come
organizzare un programma, come sostenerlo nelle Commissioni e come
valorizzare un patrimonio che è unico e che non ci possiamo
permettere di disperdere, giustamente, com'è stato detto anche da
parte delle opposizioni, con distribuzioni a pioggia o
quant'altro.
Il secondo aspetto è che su una questione così importante... non
so chi si è convinto, per quello che ci riguarda come UVP... e mi
pare che anche con il gruppo Alpe nel 2015, nel 2016 raccoglievamo
le firme per sostenere proposte referendarie per migliorare il
quorum
e per arrivare al referendum consultivo, quindi siamo
assolutamente allineati sulla necessità che la popolazione possa
dire la sua sempre, vogliamo fare un lavoro forse diverso da quello
di altri gruppi: noi vogliamo proporre una decisione, sostenere una
decisione così importante con delle argomentazioni, ma, come dal
lavoro fatto nella raccolta firme del 2015/2016, metterla in
disponibilità alla popolazione affinché possa discuterla ed
eventualmente anche non sostenerla.
Infine credo sia necessario costruire un percorso che ci metta
in condizione nei prossimi giorni, come maggioranza, di essere
ancora più trasparenti di quello che abbiamo fatto e in questo
senso io ringrazio in maniera sentita tutti quelli che hanno
operato - chiaramente partendo dal nostro collega Nogara come
Presidente -, tutti quelli che hanno fatto un lavoro enorme e che
comunque ha permesso il dibattito di questi tre giorni, senza
questo lavoro, questo dibattito probabilmente non ci sarebbe stato.
Il nostro compito però è essere ancora più trasparenti, rispettare
le sensibilità e a questo punto provare a proporre una norma ed
evidentemente avere anche la capacità poi di portarla in Aula e
sostenerla con il nostro voto. Da parte mia e da parte nostra
quindi un grazie per il lavoro che è stato fatto, un atto di
serietà per quello che va ancora fatto ed evidentemente vi è la
necessità di continuare a ragionare in termini politici sulla
capacità e sulla forza che avremo per procedere nel nostro
cammino.
Concludo con una nota purtroppo di dispiacere: doveva essere la
giornata della Festa dell'Europa, sono stati i tre giorni della
CVA. Credo che a questo punto sposteremo il dibattito a una
prossima sessione, anche perché non avrebbe senso comprimerlo.
Occorre sostenere l'importanza di questa festa e su questo fronte,
su questa visione politica che vorremmo mettere in campo... occorre
avere la possibilità ancora di ritornare sul tema e di affrontarlo
con la tranquillità e la serenità che ci deve essere per una
questione come questa.
Presidente
- La parola all'Assessore Chatrian.
Chatrian (AV)
- Penso che siano stati comunque due giorni
molto importanti per la Valle d'Aosta, per questo Consiglio e per
noi stessi proprio perché diversi sono i colleghi che hanno avuto
modo di approfondire, studiare, valutare, documentarsi e forse non
avremo ancora terminato e finito, anche perché oggi, con il
posizionamento su questa nostra risoluzione, avremo comunque tempo
per valutare ulteriormente il come confezionare il disegno di
legge. È importante però che ci sia una traccia, lo dicevo alla
nostra Capogruppo Morelli, nel momento in cui ci assumiamo delle
responsabilità, dobbiamo avere anche la capacità, la forza, la
determinazione e il coraggio di fare delle scelte. Come dicevo
prima, per fare delle scelte, bisogna non solo analizzarle, non
solo studiarle, ma bisogna poi arrivare a una sintesi e proporre il
percorso. Io credo che nella nostra risoluzione ci sia non tutto,
tanto, ma c'è soprattutto una scelta di natura politica, la
decisione di andare in una certa direzione.
Io penso che l'emendamento che è stato inserito - e che tra
qualche minuto andremo ad approvare - chiarisca ancora di più dato
che nei giorni passati avevamo provato in maniera... non era così
semplice la questione relativa all'iter per creare le condizioni al
referendum consultivo. Ribadisco il concetto perché è
importantissimo: se non c'è nessuno del Governo, non del Governo...
che approva un atto amministrativo, l'iter del referendum
consultivo non può decollare e quindi questo è fondamentale, e poi
spazio al dibattito, spazio alle opinioni, spazio alle idee. Io
penso che nessuno abbia la certezza al cento percento che questa
sia la strada migliore e l'altra sia pessima, ma a un certo punto
bisogna avere il coraggio di scegliere e io penso che non solo
rispettiamo i valdostani, non solo vogliamo che anche loro si
posizionino, ma noi gradiremmo andare a spiegare qual è la nostra
posizione dopo mesi e mesi di lavoro.
Non mi collego a chi è intervenuto prima di me, ringraziando
comunque tutti quelli che hanno veramente lavorato e studiato
parecchio su questo
dossier
, ma qualche considerazione dal
punto di vista ambientale vorrei farla perché questo pomeriggio e
anche questa mattina diversi di voi hanno voluto toccare dei temi
che sono capitali per il prosieguo. Il primo tema è quello dei
cambiamenti climatici, e solo un pazzo, un matto può banalizzare un
tema di questa portata, penso che la difficoltà sia nel come
accompagnare, come governare, come creare altre condizioni sul
nostro piccolo territorio per i prossimi vent'anni. Io credo che
sia questa la sede più importante per decidere le prossime
strategie, senza fare gli struzzi, senza mettere davanti magari le
parole: "io ho ragione, tu hai torto", ma cercando di mettere
davanti i dati scientifici e dall'altra parte avere anche il
coraggio, la voglia e la determinazione di fare delle scelte, anche
forse non molto popolari, che devono permettere di creare delle
condizioni alle nostre piccole comunità. Come sovente dico in
quest'Aula, in tanti, tutti diciamo che amiamo la montagna, ma poi
la montagna bisogna viverla, non basta amarla solo al sabato
pomeriggio e alla domenica mattina e anche i piccoli numeri bisogna
rispettarli e non solo quando ci sono le elezioni perché è semplice
- e poi non voglio citare nessuno - a livello di parole riempirsi
la bocca, ma poi le scelte di vita non sempre sono legate alla
questione economica, ma sono legate alla qualità della vita, che è
molto più importante.
Il secondo tema che vorrei brevemente affrontare, perché è stato
citato, perché abbiamo voluto inserirlo all'interno della nostra
risoluzione, è quello legato all'ordine del giorno - e ne andiamo
orgogliosi - a dicembre, quando abbiamo approvato il
carbon
free
2040. Stiamo lavorando, stiamo cercando con i dirigenti,
soprattutto con il collega Bertschy degli Affari europei, di creare
le condizioni per la programmazione 2020/2027 per come
eventualmente arricchirlo di azioni, di misure, di soluzioni per
andare in quella direzione, ma l'importante è tracciare qual è
l'obiettivo che vogliamo raggiungere, poi il come raggiungerlo io
penso che sia questa sede a deciderlo e a darci delle priorità.
Il terzo tema, anche questo molto importante, capitale come gli
altri due (il primo quello dei cambiamenti climatici, il secondo
quello del
carbon free
), è quello del piano tutela delle
acque, anche qui però non diciamo delle cose inesatte ai
valdostani, nel senso che avremo modo nei prossimi sei mesi,
secondo semestre 2019, di creare e dare delle priorità, noi
pensiamo che la principale priorità sia quella legata alla
derivazione per uso agricolo, fondamentale, capitale e in subordine
quella legata eventualmente alla derivazione a uso idroelettrico,
quindi nessuna speculazione, sarà questo Consiglio che deciderà il
posizionamento, la pianificazione e la programmazione per i
prossimi anni.
Vorrei fare un'ultima considerazione - non entro su ulteriori
indicatori che abbiamo inserito nella risoluzione - legata più
anche questa a delle insinuazioni che sono state fatte. Non siamo
una banda di matti, come qualcuno così in maniera semplicistica e
tanto per screditare il lavoro di tutti i giorni... "ma voi
pensate, immaginate di finanziare questo... quello...?"; il collega
Bertschy prima diceva: "no, metteremo nero su bianco". Tutto non si
potrà fare, collega Gerandin, non siamo dei pazzi, non siamo magari
dei supertecnici e tuttologi, ma siamo delle persone oneste,
corrette che non si alzano al mattino e cambiano idea al
pomeriggio, siamo coerenti e, se ci sarà la possibilità di
presentare ai valdostani un piano per come andare a utilizzare le
risorse... io penso che quest'Aula deciderà le priorità, le
proposte, le azioni, le misure con un cronoprogramma e con una
scadenza. Io penso che nel momento in cui uno è corretto, affronta
in maniera giornaliera il suo ruolo, senza però perdere di vista
invece la cosa più importante: quella legata alla visione che noi
vorremmo della Valle d'Aosta dei prossimi, se non venti anni, dieci
anni... È con questo ultimo passaggio che vorrei concludere, oggi è
un giorno importante perché dopo quasi tre giorni di dibattito,
comunque ci si posiziona e nelle prossime settimane, nei prossimi
mesi avremo modo di elaborare, confezionare il disegno di legge,
che possa tranquillamente e serenamente affrontare questa scelta,
questo indirizzo con tutta la popolazione, spiegandola, non
interpretandola, e illustrando ai valdostani quali potranno essere,
secondo noi, i benefici, ma nel rispetto delle regole, nel rispetto
di un perimetro e nel rispetto comunque di una scelta di natura
politica.
Devo dire che c'è un qualche cosa che non mi ha convinto in
questi due giorni: qualcuno ad oggi non ha ancora messo giù le
carte. È legittimo, certi gruppi hanno messo in evidenza, hanno
spiegato qual è la loro idea, la loro strada, altri per adesso no,
spero che nelle prossime settimane ci sia modo di sapere, di
conoscere quali sono gli indirizzi in modo che la comunità tutta
sappia quali sono le nostre idee e che ci sia la possibilità di
confrontarci serenamente, per il tramite di un referendum, di
avvallare o no la proposta che noi oltretutto siamo deputati a
prendere e anche con un po' di coraggio, con un po' di onorabilità
nell'affrontare dei temi così delicati, ma a un certo punto poi un
punto di sintesi, di caduta, secondo me, ci deve essere.
Président
- La parole au collègue Manfrin.
Manfrin (LEGA VDA)
- Ringrazio anche l'Assessore
Chatrian, che ci ha fatto un
excursus
dei suoi punti saldi.
Cercherò di fare un intervento senza fare nomi in maniera da non
poter dare a nessuno la possibilità di avere il fatto personale e
parlare di nuovo, ma qualcosa ritenevo di doverlo dire, anche a
chiusura di questo dibattito. Un dibattito che io ho trovato un
pochino surreale, perché? Perché, come abbiamo già avuto modo di
ricordare, noi ci eravamo diligentemente preparati nello scorso
Consiglio con sette ordini del giorno che coprivano tutto lo
spettro di possibilità, e non solo, relativo alla scelta così
importante che siamo chiamati a fare. Con nostra somma sorpresa
invece tanti altri colleghi, se non tutti, sono arrivati
assolutamente impreparati nel momento in cui avremmo dovuto
discutere la relazione e i nostri ordini del giorno e nessuno - e
sottolineo "nessuno" - aveva depositato alcunché, sennonché,
stimolati dalla nostra attività consiliare, chiaramente si è
trovata la possibilità di sciorinare anche quest'ultimo ordine del
giorno su cui andiamo a discutere.
È stato un dibattito interessante, perché? Perché c'è qualcuno
che ci ha spiegato che affidare un'azienda al mercato della Borsa
significa affidarla a persone che non speculano, significa
affidarla a persone che non pensano e non badano al profitto, ma
badano esclusivamente al bene della Valle d'Aosta e dei suoi
cittadini. È stato un dibattito interessante perché altre persone
invece ci hanno permesso di sapere e conoscere che affidare e
vendere quote di CVA sul mercato significa far rimanere l'azienda
in Valle d'Aosta, mentre altri vorrebbero cederla al di fuori...
invece no, vendere le quote in Borsa significa mantenere l'azienda
in Valle d'Aosta perché, l'ho scoperto sempre oggi, abbiamo una
Borsa della Valle d'Aosta con fondi di investimenti valdostani che
vi partecipano e che quindi mantengono la proprietà interamente in
Valle.
Quello che mi trovo a contestare un pochino è anche questa parte
impegnativa della risoluzione, l'ho trovata un pochino al ribasso,
fosse stata un pochino più al rialzo, probabilmente l'avrei anche
votata, ma perché promettere soltanto degli sconti energetici che
non si possono fare? Perché? Ma perché non promettere invece quello
che già state promettendo in giro per la Valle d'Aosta, ovvero
qualche bel comprensorio sciistico disperso di qua e di là con i
soldi della quotazione, perché non scriverlo? Perché non metterlo
nero su bianco? Ma perché magari non inserire anche un bel treno ad
alta velocità fino a Parigi? Questa poteva essere una bella
possibilità.
Quello che invece ho trovato ancora più singolare è stato uno
degli ultimi interventi: quello del Presidente del Consiglio, che
ci ha detto che lei, Presidente Fosson, ha preso l'impegno di fare
delle ulteriori valutazioni prima di realizzare quanto voi avete
scritto nella impegnativa di questa risoluzione, è stato detto in
maniera molto chiara. Voi quindi arrivare qui in Aula, ci
presentate una risoluzione, ma nelle segrete stanze avete preso
l'impegno... lei nello specifico, visto che è stato citato, ha
preso l'impegno di fare degli approfondimenti, delle ulteriori
valutazioni e allora qui ritorniamo e chiudiamo il cerchio, perché
la Lega, che mi onoro di rappresentare, non ha espresso una sua
posizione in quest'Assise? Perché l'abbiamo detto tutti e l'hanno
detto anche i colleghi dell'opposizione: noi ci siamo impegnati nel
fare delle valutazioni, ritenevamo, e lo riteniamo tuttora, che il
lavoro della Commissione speciale non abbia approfondito a fondo le
possibilità, la documentazione, i rischi di fare diverse scelte e
manteniamo questa posizione. Noi vogliamo vederci chiaro prima di
fare delle scelte. Non vogliamo essere tuttologi, non vogliamo
prendere le cose per partito preso, vogliamo lavorare e
approfondire i temi e su quelle valutazioni e su quegli
approfondimenti basare la nostra scelta. Non prendere delle
decisioni per partito preso perché si conosce, perché si ha la
verità e la scienza infusa ma perché le si fa sulla base di
documentazione. Le chiedo in chiusura, Presidente Fosson, allora a
questo punto, visto che è stato detto in maniera molto chiara che
lei si è impegnato a fare delle valutazioni, se vuole smentire il
suo Presidente del Consiglio o se vuole confermare quanto è stato
detto, smentendo invece la risoluzione che voi invece avete
presentato e che ci apprestiamo a votare.
Président
- La parole au collègue Cognetta.
Cognetta (MOUV')
- Pur con una domanda così importante e
pendente su questo dibattito, le lasciamo l'opportunità di
raccontarci effettivamente che cosa avete deciso in maggioranza
visto che giustamente il collega Manfrin ha posto l'accento su una
questione direi basilare, cioè alla fine dovete fare degli
approfondimenti o no? Perché abbiamo discusso due giorni e mezzo,
vi abbiamo portato di tutto per appunto chiedere approfondimenti e
alla fine scopriamo che parte della nostra maggioranza vuole
approfondimenti... caspita! Aspettiamo veramente con ansia la sua
risposta a questo punto.
Per quanto riguarda invece la sollecitazione dell'Assessore
Chatrian rispetto alla nostra posizione, è uscito poco fa un
comunicato stampa, non so se l'ha visto, le leggo solo il titolo:
"
MOUV' non vuole né quotare, né vendere, né cambiare l'assetto
societario di CVA
", mi sembra abbastanza chiara la posizione di
MOUV', quindi io credo che sia effettivamente enunciato quanto noi
vogliamo fare.
Per quanto ci riguarda, tutto questo dibattito doveva servire a
una cosa molto semplice: a fare degli approfondimenti, ma, ahimè,
non li abbiamo ottenuti, anche perché il Presidente Fosson, che
adesso invece pare si sia impegnato, magari ce li fornirà o li
fornirà alla Commissione.
Vorrei sottolineare una cosa però: probabilmente se foste venuti
in Aula dicendo che era già pronta la proposta di legge e che
eravate pronti a fare il referendum, tutto questo discorso non lo
facevamo neanche, saremmo andati direttamente al referendum e fine
del problema. Si è fatto un passaggio lunghissimo di Commissione,
più adesso una proposta di legge, poi avete cambiato la
risoluzione, alla fine il succo del discorso è: quando presenterete
la proposta di legge, andremo a referendum. Si poteva fare tutto
molto più in fretta, in maniera molto più concisa, breve e
soprattutto efficace, invece avete preferito prendere la strada
molto più lunga, chissà poi perché... e tutto questo grazie alle
sollecitazioni fatte da questa opposizione perché, se non ci
presentavamo noi a sollecitarvi, nella vostra risoluzione non c'era
la richiesta di referendum, che poi avete aggiunto all'ultimo.
Io sono contento che le buone idee, come al solito, siano
pervasive, e quindi riescono a penetrare nelle menti più
ottenebrate e spero che arrivino anche nella mente del nostro
Presidente in maniera tale da darci gli approfondimenti che
serviranno prima di vedere una proposta di legge che forse non è
necessaria.
Président
- La parole au collègue Bianchi.
Bianchi (UV)
- Sicuramente sono stati tre giorni di ampio
dibattito su comunque un problema importante, sentito e sono
intervenuti, penso, quasi tutti all'interno dell'Aula, con
chiaramente idee magari diverse, ho già avuto modo di dirlo, ma
comunque portando avanti quello che pensavano. Ci sono due concetti
chiari che, a nostro avviso, questa risoluzione dice: uno è che
l'acqua rimane di proprietà dei valdostani e ai valdostani e
l'altro è che la CVA rimane di proprietà dell'Amministrazione
pubblica, questi sono i due concetti base. È stato aggiunto il
referendum... aggiunto, lo abbiamo già anticipato nel pomeriggio di
martedì che saremmo stati d'accordo su un referendum consultivo,
chi non lo sarebbe su un argomento così importante? Mi sembrava, ci
sembra la cosa più logica; dall'altra, così possiamo essere
tranquilli, proponiamo chiaramente cosa vogliamo fare, cosa
volevamo fare... come gruppo dell'Union Valdôtaine già nel 2016
avevamo imboccato questa strada, avevamo già le idee chiare allora,
quindi non abbiamo cambiato idea, e nello stesso tempo abbiamo
fatto ulteriori approfondimenti e siamo arrivati alle stesse
conclusioni.
Chi è intervenuto ultimamente ha detto: "facciamo gli
approfondimenti"; è normale che all'interno di una maggioranza,
quando si andrà a scrivere la legge, si vorranno fare degli
approfondimenti. Io penso che il lavoro... non vorrei tornare sulla
legge sulla ludopatia - che molto probabilmente sul territorio sta
creando dei problemi di interpretazione - che abbiamo votato
all'unanimità, è una legge che abbiamo discusso in Commissione e
abbiamo portato tranquillamente qui in Aula con un'ampia
discussione e l'abbiamo votata. Oggi però, come maggioranza,
abbiamo detto in maniera chiara qual è la strada che noi vogliamo
percorrere. Lo ha detto anche una parte di minoranza qual era la
strada che avrebbe voluto percorrere, ad oggi, mi ripeto - l'ha già
evidenziato il collega Chatrian -, una parte dell'opposizione non
ha ancora fatto i dovuti approfondimenti per chiarire qual è la sua
idea, qual è la sua strada; in questi giorni, in queste settimane,
in questi mesi sicuramente lo sapremo.
Finisco con una battuta - e spero anch'io, come il collega
Manfrin, di non creare una questione personale -: il collega
Gerandin ha detto: "io so puntualmente chi ha scritto la
risoluzione", lei qui dentro ha il primato, è quello che in dieci
anni ha cambiato tre partiti, capisce? Conosce quindi le realtà di
tutti, è normale che lei sa chi scrive queste cose, quindi è
normale che nella risoluzione ci sia quello che pensa ognuno della
maggioranza ma perché in una maggioranza come questa ognuno dice le
sue cose e vuole che siano scritte, questo è.
Voteremo quindi convintamente questa risoluzione e mi auguro che
nel tempo anche altre forze politiche si aggiungano a questa
strada.
Président
- La parole au collègue Marquis.
Marquis (SA)
- Due parole a conclusione di questo
percorso che credo sia stato un percorso arricchente per tutti,
sono stati tre mesi di lavoro in Commissione che abbiamo condiviso
tra tutti i Commissari, e non solo, anche altri Consiglieri, che si
sono dedicati ad approfondire questa tematica. Seppure alla fine ci
sono stati dei posizionamenti diversi, ritengo che da queste
audizioni sia emersa anche tanta consapevolezza, tanti apporti, che
sono stati senz'altro per noi utilissimi per arrivare a definire
questa proposta. Il tema è sicuramente molto complesso, molto
articolato, con mille sfaccettature e pertanto riteniamo
doverosamente di continuare a lavorare come abbiamo lavorato
finora, da oggi, da qui al momento in cui il Governo predisporrà il
disegno di legge perché ci sono sicuramente approfondimenti da
fare, ma di questo non bisogna vergognarsene perché oggi sono state
definite delle linee guida e di indirizzo, ci saranno delle cosine
ancora da verificare e credo che questo lo faremo con il contributo
di tutti, com'è stato in questo lungo percorso. Io voglio pertanto
ringraziare tutti coloro con i quali ho condiviso questa esperienza
e credo che alla fine ci sia stato un approccio diverso rispetto a
tanti altri temi, perché penso che le energie profuse da parte di
tutti siano state molte per fare tutti gli approfondimenti del
caso. Noi pertanto, come Stella Alpina, sosterremo convintamente
l'iniziativa.
Président
- La parole au collègue Vesan.
Vesan (M5S)
- Per mozione d'ordine. Presidente, io non ho
ancora capito se queste dichiarazioni di voto sono relative al
primo emendamento o al secondo emendamento perché, in realtà,
ritengo che, essendo proposte di emendamenti diversi, dovremmo
votare separatamente e, dopo avere votato gli emendamenti, votare
la proposta...
(interruzione di un Consigliere, fuori microfono)
... stiamo facendo dichiarazione di voto su che cosa?
Presidente
- Non ci siamo ancora arrivati... la parola al
collega Vesan.
Vesan (M5S)
- Vorrei fare una dichiarazione di voto
generica come le altre, riservandomi, qualora si votassero
separatamente le cose, di fare una dichiarazione di voto specifica.
Non so, facciamo delle dichiarazioni di voto senza sapere su cosa
votiamo? Io sono perplesso da questa gestione dell'Aula.
Presidente
- Collega Vesan, ci sono due emendamenti e la
risoluzione. Nel momento in cui metteremo in votazione i singoli
emendamenti, potrà esprimersi, altrimenti è evidente che c'è una
discussione sul testo della risoluzione. Può quindi procedere alla
sua dichiarazione di voto.
Vesan (M5S)
- In quest'Aula è stato appena dichiarato che
alcune posizioni sono molto chiare, mi è parso di capire, con
grande ottimismo, che stesse parlando della nostra, e posizioni di
altre forze che non sono altrettanto chiare. Se con questa
risoluzione, ancorché ulteriormente emendata
in
extremis
, la maggioranza pensa di essere stata
particolarmente chiara, devo esprimere tristemente la mia
insoddisfazione, soprattutto su tutti i punti descritti al punto n.
3 per i quali effettivamente ci sarebbe tantissimo piaciuto che,
nel momento in cui il Consiglio regionale impegna il Governo
regionale a predisporre una legge, desse indicazioni non dico
puntuali e precise, visto che tutti quanti, la maggioranza stessa
ha dichiarato che vuole gli approfondimenti... ma nel momento in
cui stabiliamo che deve essere presentata una legge con la
fissazione della percentuale massima collocabile, ecco, mi sarebbe
piaciuto che la fissazione della percentuale massima collocabile
fosse all'interno di un
range
o almeno sotto a un certo
massimo perché, messa così, tecnicamente, serenamente il Governo
regionale potrebbe arrivare con la fissazione della percentuale
massima collocabile del 99 percento. E noi diamo mandato in questa
maniera, lasciando libera la Giunta, non il Consiglio, di fare come
vuole e, da questo punto di vista, non riesco tanto ad apprezzare
la centralità di quest'Aula su questa proposta.
Idem
per quello che riguarda la riserva di una quota da
destinarsi all'azionariato popolare. Quanto questo Consiglio dà
mandato al Governo di inserire in questa legge come quota da
destinarsi all'azionariato popolare? Prima di tutto in tante belle
frasi abbiamo detto che lasciamo delle quote di CVA ai valdostani,
qui abbiamo scritto "
azionariato popolare
" e da nessuna
parte in questa risoluzione vedo il fatto che questo azionariato
popolare debba avere la carta d'identità dello stesso colore della
mia. Non solo, ma non sappiamo quale sia questa quota, noi saremmo
particolarmente contenti se l'azionariato popolare valdostano
avesse nella sua pancia il 30 percento delle quote di CVA, ed è
l'unica privatizzazione che riterremmo ammissibile, però questo non
è invece l'indirizzo chiaro di questa maggioranza.
Non parliamo del "
rimborso ai residenti in Valle d'Aosta
di
una quota significativa...
", "
una quota
significativa
" è la tipica dichiarazione di chi non sa
assolutamente a che numero riferirsi.
Se questa è una risoluzione chiara e con questa voi chiedete un
mandato del Consiglio e addirittura, come ha detto il mio collega
Bianchi, il fatto che altre forze politiche si aggiungano nel
portare avanti questa proposta, beh, noi siamo particolarmente
perplessi e, qualora non sarà accolto il nostro emendamento,
naturalmente il nostro voto rispetto a questa risoluzione sarà
contrario.
Non mi esprimo sul punto n. 4 relativo al referendum perché non
ho ancora capito se stiamo dichiarando il nostro voto su quello o
meno.
Presidente
- La parola al collega Mossa.
Mossa (M5S)
- Io vorrei fare una proposta: visto che c'è
un po' di confusione anche all'interno della maggioranza perché c'è
la necessità di approfondire ulteriormente, questa risoluzione
potrebbe anche ancora essere ritirata e ripresentata magari
successivamente, quando avrete le idee più chiare. Questa può
essere sicuramente una proposta da valutare se non volete approvare
il nostro emendamento.
Per quanto riguarda le posizioni, anche se la vostra è poco
chiara, mi sembra che in quest'aula gli unici ad avere le idee
chiare siamo noi, che comunque vogliamo lasciarla nelle mani del
pubblico. I colleghi della Lega nell'ordine del giorno presentato
dichiarano di voler "
audire tutti quegli operatori terzi che
hanno manifestato interesse per il gruppo CVA al fine di
comprenderne le intenzioni, le potenzialità, le criticità e le
possibili evoluzioni
", ma se io non ho nessuna intenzione di
vendere casa mia, non mi rivolgo a un'agenzia immobiliare, o vado a
fare una perizia, oppure chiedo: "quanto siete disposti a darmi per
la mia casa?", mi fanno delle offerte, dopo che me le hanno fatto,
magari anche vantaggiose, dico: "no, ma tanto non la vendo"! Mi
sembra un ragionamento abbastanza contorto, tant'è vero che in
Commissione, quando avevamo proposto di votare un impegno a non
considerare alcun tipo di proposta che privasse la Regione della
maggioranza delle quote, questa nostra proposta è stata respinta su
richiesta della Lega, che ha dichiarato - e recito le parole
riportate nel verbale, non mi sto inventando niente -: "
di non
comprendere la preclusione ad ascoltare altre offerte e metterle a
confronto
". Allora "
non comprendere la preclusione ad
ascoltare altre offerte
" significa che, se mi fanno un'offerta
valida, io sono disposto a vendere la società al pubblico. È
inutile quindi che usciate con i vostri comunicati stampa, siete
stati chiarissimi nelle vostre intenzioni: volete vendere la
società!
Ovviamente votiamo contro questa risoluzione.
Président
- D'autres? La parole au Président Fosson.
Fosson (GM)
- Sono stati due giorni e mezzo di lavoro su
un tema estremamente importante, anch'io non mi ricordo che in
questo Consiglio regionale si fosse trattato un argomento per così
tanto tempo: questo vuol dire intanto che era necessario, qualcuno
ha detto in questi giorni: "bisognava farlo prima e non è stato
fatto", invece adesso è stato fatto.
Ringrazio ancora la Commissione, il Presidente e tutti, non
siamo riusciti con questo desiderio di dialogo ad arrivare a delle
conclusioni condivise da un numero più ampio di Consiglieri, però
qualcuno ha deciso, qualcuno ha avuto il coraggio. Sono 18 i
Consiglieri che hanno firmato questo documento, questo indirizzo
del Consiglio e c'è chi ha sottolineato l'importanza del Consiglio.
Non si è votata la relazione, si sono votati poi i vari ordini del
giorno, 18 convintamente hanno firmato questo ordine del giorno con
indirizzo ben preciso. Pensavamo che il dialogo fosse maggiore,
nella maggioranza il dialogo c'è stato, ampio, e 18 hanno siglato
quest'ordine del giorno.
Come ho già detto ieri, ripeto le stesse cose, un indirizzo del
Consiglio è un indirizzo del Consiglio, un testo di legge è
un'altra cosa: un testo di legge è un documento che avrà dei pareri
tecnici, che avrà dei pareri economici, che avrà una validazione di
diversi dirigenti e che quindi proprio comporta delle verifiche,
come ho detto, ben più precise sulla sua fondatezza e sulla
validità delle scelte, e su questo mi sono impegnato e continuerò a
impegnarmi.
Presidente
- Altri? Se non ci sono altri interventi,
metto in votazione l'emendamento presentato dai colleghi del
Movimento Cinque Stelle. La votazione è aperta. La votazione è
chiusa.
Presenti: 34
Votanti: 16
Favorevoli: 16
Astenuti: 18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Presidente
- Metto ora in votazione la risoluzione con
l'emendamento depositato dai Capigruppo di maggioranza. La
votazione è aperta. La votazione è chiusa.
Presenti e votanti: 34
Favorevoli: 18
Contrari: 16
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK