Consiglio Regionale della Valle d'Aosta - Oggetto del Consiglio n. 638 del 8 maggio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Attività consiliare d'aula
ENERGIA
Energia idroelettrica
FINANZA REGIONALE E LOCALE
Partecipazioni azionarie regionali
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 638 del 8 maggio 2019 - Resoconto
OGGETTO N. 638/XV - Prosecuzione della discussione generale
sulla relazione conclusiva della Commissione consiliare speciale
CVA".
Rini (Presidente) -
Alla presenza di 31 colleghi possiamo
iniziare i lavori. Ricordo che siamo sempre in discussione generale
sulla presa d'atto della relazione della Commissione speciale CVA
(punto n. 4 dell'ordine del giorno). Ci sono richieste di
intervento? Ha chiesto la parola la collega Morelli.
Morelli (AV)
-
Bonjour à tout le monde, comme l'a
rappelé la Présidente, nous sommes encore en discussion générale,
ce qui confirme que la décision que nous avons prise, lors de la
dernière séance du Conseil, de renvoyer ce thème à l'ordre du jour
à une séance qui puisse permettre un débat suffisamment approfondi
a été une bonne décision malgré que certains collègues n'étaient
pas d'accord, car ce thème est un thème important qui mérite une
juste attention de la part de tous les Conseillers, cela a déjà été
rappelé par maintes interventions. L'exploitation des eaux est un
thème historiquement important pour la Communauté valdôtaine,
communauté qui a vu dans l'acquisition de la part de la Région en
2000 des centrales hydro-électriques de propriétés de l'Enel
l'aboutissement d'un parcours qui a été poursuivi au cours des
siècles, pour l'assomption d'une autonomie administrative dans ce
domaine, un domaine fondamental pour tous les différents usages de
l'eau, que ce soit pour l'usage humain, agricole, ou industriel et
donc hydro-électrique. Pour les valdôtains dans le temps la bonne
gestion de l'eau a été l'objet d'une attention absolue. Je crois
qu'il est superflu de rappeler à cette Assemblée la construction au
prix d'énormes sacrifices d'un réseau de
ru
[traduzione
letterale dal patois: ruscelli] qui alimentaient non seulement
l'activité agricole mais également tous les artifices qui
caractérisaient l'activité artisanale, industrielle et humaine.
L'utilisation de l'eau était tellement importante et réglementée
que celui qui s'appropriait de l'utilisation de l'eau en manière
pas correcte, lorsque celle-ci ne lui était pas due, subissait des
amendes, mais il était également objet d'une sorte de bannissement
moral, d'une indignation perpétuelle, disait-on. D'innombrables
procès sont célébrés dans le temps, et, aussitôt que l'on découvre
la valeur de l'eau pour l'exploitation hydro-électrique, naît le
problème de l'opposition présumée entre l'agriculture et
l'industrie. Emile Chanoux s'en est occupé dans ses écrits et dans
un article daté 15 avril 1944 il se demande: "
vi è opposizione
tra l'agricoltura e l'industria nel godimento e sfruttamento di
questa che è la nostra massima ricchezza?
", il fait toute une
longue analyse et à la fin affirme: "
per fortuna nostra il
periodo in cui l'agricoltura ha bisogno dell'acqua coincide con le
piene dei fiumi, per cui acqua ne rimane a sufficienza
" et il
conclut: "
l'opposizione di interesse tra agricoltura e industria
idroelettrica è quindi conciliabile
". L'article se termine par
une réflexion qui est encore d'une extrême actualité: "
è
possibile assicurare agli abitanti della Valle, a tutti gli
abitanti a un tasso minimo, se non gratuitamente, la luce, il
riscaldamento e le forze motrici elettriche. Le grandi società
concessionarie di derivazione dovrebbero assicurare alle Regioni da
cui traggono le energie e lauti guadagni almeno questi vantaggi
sociali
", je crois que ce sont des paroles sur lesquelles
réfléchir.
Depuis toujours la Communauté valdôtaine n'a cessé de débattre
et de s'interroger sur l'exploitation des eaux, n'oublions pas que
la motivation principale du manqué rattachement de la Vallée
d'Aoste à la France pendant la période de l'après-guerre et du
mouvement annexionniste consiste essentiellement dans le fait que
les débouchés des lignes à haute tension qui partent de la Vallée
d'Aoste sont dans la plaine du Po, c'est quelque chose qui a
conditionné complètement l'histoire valdôtaine. Rappelons également
que pendant la période du Fascisme les Communes valdôtaines ont été
obligées par le Gouvernement fasciste, à travers les commissaires,
à renoncer aux droits sur les eaux qu'elles avaient rachetés à la
fin du XVIII
e
siècle. Ces faits ont caractérisé
fortement le débat sur les Statuts d'autonomie, à l'Assemblée
constituante Emilio Lussu en a parlé et il a rappelé che l'uso
delle acque era stato pagato con una cifra che oggi ammonterebbe a
parecchi miliardi e ha aggiunto che "
le opere riguardanti le
acque a uso di irrigazione potabili sono il risultato degli sforzi
pazienti di molte centinaia di anni che la popolazione montana
della Valle d'Aosta ha compiuto senza interruzioni, è suo lavoro,
suo esclusivo lavoro
".
La questione dello sfruttamento delle acque per i valdostani è
dunque un argomento molto sensibile e quindi tutto ciò che attiene
all'acqua è oggetto di una grande attenzione da parte di tutti. È
per questo che la gestione della società, che ha nell'oggetto
statutario l'esercizio dell'attività di produzione dell'energia
elettrica, la CVA, finisce quasi per coincidere nella percezione
comune con la proprietà delle acque. Vi è un'identificazione
talmente forte per cui si finisce per considerarla in questo modo e
si finisce per fare una sorta di uguaglianza matematica per la
quale CVA uguale proprietà delle acque e quindi, vendendo quote di
CVA, vendo le acque. Ieri in quest'Aula abbiamo sentito passaggi di
questo tipo; credo che valga la pena di ribadire che non è così, è
già stato detto ma forse vale la pena di ricordarlo, sono due
questioni diverse, distinte, regolamentate in ambiti diversi
perché, se tutto questo non è ben chiaro, la discussione è viziata
da un equivoco di fondo: una cosa è la forma societaria di CVA, che
è un'azienda che per concessione sfrutta la forza motrice
dell'acqua, tutt'altra cosa è la proprietà delle acque che è e
resta in capo alla Regione, anche se CVA fosse quotata. Questa è la
grande conquista rispetto ai secoli passati: la proprietà delle
acque a cui non dobbiamo rinunciare e a cui non rinunceremo
qualunque decisione prenderemo.
Oggi, così come avvenne nel 2000 con l'acquisizione coraggiosa e
lungimirante di CVA da parte della Regione - questione che a noi
oggi pare scontata e liscia come l'olio ma che in realtà all'epoca
suscitò forti dibattiti perché non tutti erano d'accordo -, anche
noi siamo chiamati a confrontarci su un'altra grande decisione:
quella che riguarda il futuro della Compagnia valdostana delle
acque. Il mio
excursus
storico non vuole essere uno sfoggio
di cultura, non sono una studiosa, sono semplicemente una cittadina
valdostana che credo come tanti altri, indipendentemente
dall'appartenenza politica, ha assorbito una certa consapevolezza,
una certa cultura, una certa mentalità legata all'acqua, una sorta
di retaggio culturale che ci proviene dal passato per tutto quanto
ho ricordato in precedenza. Rilevo quindi come la questione delle
acque stia profondamente a cuore a noi valdostani al punto di
diventare più di un imprescindibile elemento, quasi un elemento
identitario, in particolare io credo per chi è profondamente
attaccato a questa Regione.
Alla luce di queste considerazioni, la confusione che viene
creata tra i due piani: quello della gestione della CVA e quello
della proprietà delle acque, così come le prese di posizione che da
questa confusione discendono risultano fuorvianti e distolgono il
dibattito dall'oggetto vero della discussione: la gestione e le
prospettive per CVA.
Permettetemi di rilevare un fatto curioso: come talvolta nel
dibattito politico succedano dei fenomeni strani per i quali le
parole assumono delle valenze che trascendono il significato della
parola stessa, è come se le parole sfuggissero un po' al controllo.
Nello specifico una parola che diventa quasi incriminata è proprio
la parola "quotazione", che per qualcuno ormai è quasi un sinonimo
di ignominia. Si parla di quotazione e quindi assume una valenza
negativa e la valenza negativa è legata proprio alla confusione di
cui parlavo. Ora, noi diciamo che le parole vanno considerate e
utilizzate per il loro significato, niente di più e niente di meno,
la parola "quotazione" non è una parola tabù. Nei confronti del
tema della quotazione i nostri movimenti, i nostri gruppi si sono
interrogati, anche all'interno del movimento a cui appartengo c'è
stato un approfondimento, c'è stato un dibattito a cui
naturalmente, come Consiglieri, il collega Chatrian, la collega
Certan e io abbiamo partecipato con lo scopo di cercare di capire,
di approfondire, valutare, conoscere anche situazioni ed esperienze
che in qualche modo potessero testimoniare di realtà simili alla
nostra e ad altre. Abbiamo incontrato anche persone che potessero
portare la loro esperienza maturata all'interno di società a
partecipazione pubblica quotata. Devo dire che, al di là delle
opinioni personali, perché credo che in tutti i movimenti ci siano
poi opinioni personali contrastanti, ne abbiamo tratto
un'impressione generale positiva.
Perché quotare? Gli esperti auditi in Commissione sono stati
chiari, in linea di principio ci si quota per finanziare la
crescita. Le imprese che si quotano crescono di più e quindi sono
in migliore salute di quelle che non si quotano. La quotazione in
Borsa viene considerata un passo importante ai fini del
consolidamento di un'azienda in un contesto di regole chiare e
trasparenti, con un
management
competente che abbia ben
coscienza del proprio ruolo, così come sull'altro fronte chi
detiene la maggioranza della proprietà, e cioè nel nostro caso la
Regione, deve avere coscienza e rispetto dei ruoli e quindi di ciò
che gli compete, non andando a invadere discrezionalmente campi
altrui e con interferenze personali o politiche, e questo io credo
che, alla luce di certe possibili discrezionalità, possa essere un
vantaggio.
CVA è una società di diritto privato che attualmente è
interamente partecipata dalla Regione ed è in virtù o, meglio, a
causa di questa sua condizione che risulta fortemente penalizzata
dalle normative nazionali, che ne rallentano l'operatività
rendendola non competitiva in un mercato nel quale si trova a
operare e vede invece i suoi
competitor
nella libertà di
operazione: questo è il nocciolo della questione, questo è uno dei
problemi, sicuramente un problema importante al quale noi Consiglio
regionale dobbiamo trovare una soluzione, sempre che lo riteniamo
tutti un problema e per noi maggioranza questo è un problema. Ci
sono visioni diverse, altri pensano che CVA possa rimanere com'è e
continuare a fare il suo lavoro come ha sempre fatto. Noi abbiamo
maturato un'opinione per la quale è necessario invece agire nel
senso della maggiore operatività. Non è stata una valutazione
semplice, sono temi e argomenti molto complessi perché richiedono
competenze, che io, penso come altri colleghi, non ho e devo dire
anche che dal mio punto di vista la mia difficoltà è stata quella
di entrare nel merito della questione senza farmi condizionare
troppo dal punto di vista quasi ideologico: lo dico riferito a me,
al mio sentire, al mio modo di essere, che è legato, come dicevo
prima, a una concezione dell'acqua che mi deriva dalla mia
formazione culturale, politica, dalla mia famiglia, dalla mia
educazione, dall'ambiente in cui io vivo.
Perché è necessario affrontare la questione CVA e siamo
sollecitati a farlo? Perché stare fermi in un ambito che invece si
muove, evolve è qualcosa che ci indebolisce e noi crediamo che non
sia quello l'atteggiamento che i cittadini, tanti cittadini, si
aspettano dalla classe politica che li amministra. Non è
lungimiranza, sarebbe semplicemente il mantenimento prudente,
sicuramente per certi versi, ma anche un po' perdente dello
status quo
. Crediamo che sia lecito aspettarsi altro,
aspettarsi che vengano valorizzate al meglio le potenzialità di
questa società affinché essa possa essere motore di sviluppo. Penso
che, quanto agli effetti positivi, meglio di me potranno dire i
colleghi che interverranno, la quotazione in Borsa è uno strumento,
e come tale va considerato, che la legge fornisce per sottrarre a
ingranaggi troppo rigidi una società che ha la necessità di essere
reattiva, dinamica, pur permettendo di mantenere saldamente il
controllo maggioritario in capo al pubblico, in questo caso alla
Regione.
Come ci è stato detto in Commissione, la prima condizione per
decidere di votare CVA è l'adesione alla filosofia che sottende la
quotazione, una filosofia che deve essere improntata a una volontà
di trasparenza, di rigore, di confronto con i competitor a livello
nazionale ma anche a livello internazionale. Non è poco, è
sicuramente un grande cambiamento culturale rispetto a un
atteggiamento più prudente, più conservativo e piuttosto sulla
difensiva. Certo bisogna che i tempi, i modi, le condizioni siano
studiati nel dettaglio e, per quanto ciò sarà possibile, bisogna
che rientrino in un testo di legge che vada a tutelare la nostra
Regione in quanto Amministrazione ma anche in quanto comunità: mi
riferisco a percentuali di quotazione che vanno fissate e quelle
devono essere e, anche nel momento in cui ci dovesse essere una OPA
ostile, nessuno degli azionisti è tenuto ad accettare l'offerta
perché non può esserci - e questo credo sia stato detto in modo
chiaro in Commissione - un'operazione di acquisto ostile se non con
l'avvallo del socio di maggioranza, cioè della Regione: questo è,
credo, il timore che in tanti sentono e credo sia necessario essere
chiari su questo punto. Evidentemente questo dipende anche da chi
siede nel Consiglio regionale perché probabilmente ci possono
essere visioni diverse, anche visioni che probabilmente non
esiterebbero a fare operazioni di vendita anche maggioritaria della
CVA, cosa che peraltro è emersa anche in audizione.
Altra questione fondamentale è quella delle concessioni, altro
tema importante sollevato sia all'interno della Commissione
speciale che della I Commissione, concessioni che vanno a scadenza
nel 2029 e torneranno alla Regione che potrà rimetterle in gioco.
Vedo che tra i banchi della LEGA c'è un minimo di fermento... io
non ho fatto riferimenti precisi ma evidentemente qualcuno si è
sentito toccato e quindi ascolteremo con piacere le motivazioni dei
colleghi. Qualcuno ride, bene, fa piacere che sia di buon umore,
tutto questo predispone al dibattito a un tono forse più positivo.
È necessario un intervento attraverso una norma di attuazione che
vada a rafforzare i poteri concessionatori. Non solo, per la
questione delle acque in una Valle d'Aosta che ha un passato, che
ha una storia importante in questo senso, la norma di attuazione
potrebbe andare anche al di là delle semplici concessioni e
riteniamo che sia giusto e corretto valutare, approfondire la
questione e che la Giunta debba farlo di concerto con gli uffici
legali della Regione, con i rappresentanti della Commissione
paritetica, soprattutto alla luce della norma di attuazione che è
stata votata nel 2016 e che ha trasferito, in pienezza di poteri
pubblici, alla Valle d'Aosta tutte le acque a scopo idroelettrico
ad eccezione dell'asta centrale della Dora. Sulla possibilità di
intervenire attraverso la norma di attuazione sui vincoli nati
dalla Madia sia gli esperti auditi che i membri stessi della
Commissione paritetica sono stati molto cauti in merito all'esito
finale e ai tempi necessari.
In conclusione noi crediamo che i lavori della Commissione
speciale siano stati proficui, siano stati sicuramente impegnativi
per tutti e che siano stati svolti nei tempi previsti e questa io
penso sia una dimostrazione di serietà, il Consiglio si era preso
un impegno con una data di scadenza e, entro quel termine, i lavori
sono stati portati a termine, di questo credo che vada preso merito
a tutti i Commissari, al Presidente Nogara e al personale del
Consiglio, che ha seguito e ha contribuito in maniera determinante
alla riuscita dei lavori. I lavori sono stati l'occasione per
approfondire questioni tecniche sulle quali dicevo non credo che
tanti avessero delle competenze, tutti i Commissari hanno avuto la
possibilità di porre le domande ritenute necessarie in un confronto
con esperti titolati, esperti di alto livello sicuramente che hanno
accettato di rendere anche pubbliche le loro audizioni e credo che
questo sia anche un modo per evitare possibili interpretazioni
strumentali. Ogni atto della Commissione è stato pubblicato sul
sito del Consiglio a disposizione di chiunque voglia accedervi e
leggere quanto è stato discusso. Crediamo che questo vada a tutto
vantaggio del dibattito politico ma anche della giusta informazione
data ai cittadini perché noi riteniamo che sia nell'interesse della
comunità - e qui mi lego a quanto affermato dalla collega Minelli,
lo condivido - mantenere nei termini corretti il dibattito, anche
se le posizioni sono e potranno rimanere distanti. Qui non vi sono
buoni e cattivi, non vi sono autonomisti più autonomisti degli
autonomisti, vi sono posizioni diverse a confronto tutte legittime,
rispettabili e che porteranno poi a prendere decisioni delle quali
ogni eletto si assumerà la responsabilità: questa è la democrazia,
grazie a Dio mi verrebbe da dire, ma io credo grazie soprattutto a
tutti noi.
Presidente -
La parola al collega Cognetta.
Cognetta (MOUV') -
Buongiorno a tutti. Ieri abbiamo
ascoltato moltissimi interventi e anche questa mattina rispetto a
quotazione sì, quotazione no, vincoli giuridici e tutta una serie
di altre questioni più o meno politiche. Io vorrei qui fare un
ragionamento leggermente diverso che non è stato ancora toccato in
quest'Aula, né dalla Commissione, che ha svolto il suo ruolo direi
in maniera proficua rispetto agli obiettivi che si era data la
maggioranza. Il ragionamento che vorrei fare con voi in questo
momento è piuttosto semplice, vediamo se riuscite a condividerlo:
la CVA è una società pubblica, e questo è un fatto, si è creata una
situazione per via di una serie di vincoli giuridici e di volontà
politica di fare una trasformazione di questa società, in qualche
modo di valorizzarla, si parla di quotazione ma in realtà la
vogliamo valorizzare, tutti voi siete d'accordo su questo, vogliamo
accrescere il potenziale, vogliamo in qualche modo darle più forza
da un punto di vista economico. È su questo punto che casca l'asino
secondo me, qual è la migliore valorizzazione della società? Qual è
la cosa che farebbe rendere di più questo
asset
pubblico? Ed
è su questo che non c'è stato approfondimento perché quello che si
dimentica in quest'Aula - e l'ho già visto in passato in altre
occasioni - è che si fanno i conti senza l'oste e l'oste in questo
caso è la Corte dei conti, perché voi qui dimenticate sempre,
quando prendere decisioni affrettate senza supporto tecnico, senza
valutare tutti gli scenari, senza valutare tutti i pro e i contro,
che poi c'è la Corte dei Conti che arriva, guarda quello che uno ha
fatto e castiga, e castiga in maniera pesante. Allora voi dite che
la quotazione in Borsa è la cosa migliore che c'è, e se non fosse
la migliore che c'è? E se scoprissimo che venderla sarebbe meglio?
E se scoprissimo che tenerla pubblica sarebbe meglio? Poi chi paga?
Io ve lo dico chi paga: paga chi vota questa roba, perché non c'è
un supporto, i numeri... reale, i ragionamenti fatti... che poi in
qualche modo agevola le decisioni e le fa diventare fattibili. Voi
quindi prendete delle decisioni qui dentro, l'avete già fatto in
passato, ripeto, a cuor leggero indirizzati spesso da alcuni
Consiglieri o da alcuni Assessori che hanno degli interessi chissà
di che tipo a continuare a insistere sempre e solo in un'unica
direzione per poi arrivare a piangere lacrime di coccodrillo
successivamente e a dire: "cattivo questo, cattivo quello, è perché
se non si fanno gli affari loro, ma non è giusto, ma qua ma
là...".
Pensateci con calma e riflettete fino in fondo perché qualunque
atto viene votato qui dentro ha delle ripercussioni pesanti, questo
lo dico poi in particolar modo a chi si è approcciato da poco in
quest'Aula perché era facile in passato arrivare e schiacciare il
pulsante, andava tutto bene, nella passata legislatura si è capito
che, schiacciando il pulsante, non va sempre tutto bene, e in
questa anche peggio. Ai nuovi soprattutto quindi dico: riflettete
con calma, fate i giusti e opportuni approfondimenti, fatevi
aiutare nelle decisioni in maniera concreta perché a prendere
decisioni già scritte si finisce davanti alla Corte dei conti in
qualche caso, non sempre, ma in qualche caso si finisce e poi si
paga a livello personale, e lì non paga il partito, lì non paga il
Consiglio, paga il singolo di tasca sua o i suoi eredi se muore,
perché poi la cosa bella di questa cosa è che non è che se lo
dimenticano perché la condanna penale è personale e finisce a un
certo punto, quella economica no, strana questa cosa e te la
ricordi fino ai secoli dei secoli.
Io l'unica cosa che vorrei aggiungere a quanto è stato detto,
anche perché ci sarebbe ancora da dire ma, da un punto di vista
tecnico, rispetto a quanto detto dai colleghi di maggioranza non
voglio neanche entrarci... vi invito però veramente a fare una
riflessione opportuna perché continuare a insistere verso una certa
direzione, votando delle cose che sono blindate a scatola chiusa e
che prevedono un'unica soluzione, vi pone nella situazione, visto
che si vuole valorizzare una società, che l'eventuale scarsa
valorizzazione ve la pagate voi. Non so se sono stato chiaro. Vi
ringrazio e mi scuso per il poco tempo che ho messo per
l'intervento e un buongiorno a tutti.
Presidente
-
Ha chiesto la parola il collega
Barocco.
Barocco (UV)
-
Dopo l'intervento del collega
Cognetta che ci invita tutti alla prudenza, penso che alcune
considerazioni siano senz'altro ancora più necessarie. La
Commissione speciale CVA riflette, credo, una prudenza di
quest'Aula, perché costituire proprio una Commissione speciale che
affronti questo tema denota senz'altro questo carattere; penso
anche però che questa decisione si stia formando in quest'Aula,
tant'è vero che all'interno della Commissione non c'è stato un atto
unanime e le conclusioni stiamo cercando di trarle tutti assieme.
Ogni consiglio quindi alla prudenza è senz'altro ben accetto ma su
certi temi penso che la politica abbia anche la responsabilità di
addivenire a delle decisioni, poi se si rivelerà necessario
approfondire... penso che da qui alla redazione di una norma che
prevederà in un caso o nell'altro quale sarà la decisione,
quotazione o meno, ci sarà il tempo eventualmente di fare gli
opportuni approfondimenti.
Veniamo al tema della giornata sulla quotazione di CVA: in
quest'Aula in queste ore, ieri e oggi, ci sono delle
contrapposizioni che si rifanno a matrici ideologiche, si va dal
laisser faire
a ricordare Karl Marx sul controllo degli
strumenti di produzione e penso che all'interno ci siano comunque
anche altre posizioni degnamente rappresentate. Io continuo a dire
che vorrei che si uscisse dall'equivoco, ci ha già pensato la
Consigliera Morelli a dire che qui non si vendono le acque. La vera
sfida sarà nel 2029 sulle concessioni che dovranno attenersi a
norme decisamente più stringenti. Sull'acqua pubblica io penso che
questo Consiglio abbia unanimemente un
idem
sentire, poi ci
possono essere delle diversità di metodi di realizzazioni ma in
Valle d'Aosta cominciamo a mettere qualche... pour
remettre la
pendule à l'heure
come dice qualcuno, il servizio idrico
integrato è interamente pubblico.
Con delibera del 2007 l'Amministrazione regionale della Valle
d'Aosta ha definito l'acqua un bene non economicamente rilevante e
quindi ha delegato, a differenza delle altre Regioni... anche se la
materia è in evoluzione anche adesso e infatti su questo tema sono
depositati al Parlamento italiano degli interessanti disegni di
legge che vogliono che l'acqua ridiventi in alcuni casi pubblica e
rimanga soprattutto pubblica la sua distribuzione. Il servizio
idrico in Valle d'Aosta, grazie all'impegno dei Comuni, grazie
all'Amministrazione regionale, è migliorato, dal 2009 fino al 2015
ci sono stati dei piani straordinari di intervento sulle nostre
reti e possiamo dire che le nostre reti sono, se non in ottimo
stato, in buono stato di efficienza e la qualità dell'acqua è
buona, è sufficiente. Tra l'altro, questo si può verificare anche
con delle apposite
app
del BIM, dove viene pubblicato, a
seconda ovviamente del Comune interessato, lo stato di potabilità e
di qualità delle acque. Tutto questo ha, penso, portato quindi a
una distribuzione dell'acqua ai nostri cittadini e un'acqua buona.
Questo sistema, tra l'altro, è stato anche preso ad esempio da
Eau de Paris
alcuni anni or sono a Saint-Vincent grazie a un
convegno organizzato dal BIM e, in collaborazione con il professor
Louvin, ci fu come ospite e come relatrice la Presidente della Eau
de Paris, che ha cercato di capire come siamo perché a Parigi si
voleva ridiventare pubblici come acqua, quindi su questo abbiamo
fatto alcuni passi avanti. Da questo punto di vista, questa
particolare attitudine di gestione dell'acqua destinata al consumo
umano, possiamo senz'altro assicurare ai nostri cittadini che
l'acqua è pubblica.
C'è un altro aspetto che è quello appunto di cui stiamo
discutendo oggi: la quotazione di CVA, la quotazione di una parte
di CVA, anche qui io cerco di essere pragmatico, ci collocherà sul
mercato azionario una percentuale che va dal 30 al 35% e
l'aritmetica dice che è minoranza, quindi sul cento. Perché
quotare? Ovviamente tutti siamo convinti che una norma di
attuazione che permetta di superare certe leggi nazionali sarebbe
la cosa migliore ma abbiamo la
contrainte
temporale e, com'è
stato detto dal professor Louvin, la tempistica non è così
immediata. Sì, è vero, dai 3 ai 9 mesi, ha anche detto ed è agli
atti che certe norme di attuazione giacciono sui tavoli delle
trattative Stato-Regione da più di 10 anni, quindi l'ha scritto e
l'ha detto, l'ha detto giustamente come un professore che ti dice e
ti descrive tutte le caratteristiche di questo processo di
trattativa, se così vogliamo dire, tra Stato e Regioni. Se lo Stato
è bravo, se la Regione è brava, se tutti siamo bravi, magari si
riesce a fare di meglio. La situazione politica italiana - non è
che voglio dare dei giudizi - diciamo che è in effervescenza e
nessuno mi può smentire che l'aria di elezioni dopo le elezioni
europee potrebbe prendere vigore e potremmo anche andare incontro a
delle elezioni anticipate, ma non è una novità. L'Italia negli
ultimi 50 anni di elezioni anticipate ne ha avute, comunque questo
è un dato ambientale da non sottovalutare. Si va quindi verso la
quotazione
obtorto
collo per un'esigenza di tempo, perché è
necessario decidere.
Io su un aspetto la penso come la collega Minelli: c'è qualcuno
che ha cantato messa prima del tempo, articoli, interviste fatte in
fretta perché perdiamo... lo sapevamo, lo sappiamo, però quest'Aula
penso che debba decidere in tutta tranquillità senza influenze
esterne. Noi cerchiamo di decidere con le nostre convinzioni e dopo
un dibattito. Noi vogliamo una quotazione di CVA perché vogliamo
che essa continui a essere... e qui si inseriscono tutti questi
termini anglofoni:
player, advisor, corporate
; noi vogliamo
che sia in sintesi una società che non abbia più lacci e lacciuoli
all'interno della quale la politica abbia un ruolo marginale e con
la quotazione in Borsa... questo ci è stato detto dai vari
esperti... questa è una delle
conditio sine qua non
perché
sul mercato contano i risultati e conta la trasparenza ma vogliamo
soprattutto che questo gioiello di famiglia rimanga valdostano e
quindi in mano a una
governance
pubblica moderna improntata
alla trasparenza e soprattutto che CVA diventi
leader
nel
mercato delle energie rinnovabili, quindi con attenzione
all'ambiente, con un'attenzione allo sviluppo sostenibile e
all'interno della nostra risoluzione - penso che questo sia da
rimarcare - chiediamo a CVA che ogni anno presenti un
report
sullo sviluppo sostenibile che concorre a produrre all'interno del
mercato dell'idroelettrico o, meglio, dell'energia. Per esempio, in
Germania viene data la possibilità all'utente di scegliere il
proprio fornitore e, dal punto di vista commerciale, le imprese che
forniscono energia idroelettrica hanno dei
plus
... cioè
cercano di far capire che loro producono energia rinnovabile non
con il fossile, e si è aperta per loro tutta una serie di mercati
molto interessanti.
Spero che questa quotazione interessi anche il sistema economico
valdostano, ci sono delle risorse in Valle d'Aosta, ci sono degli
imprenditori che forse potranno confrontarsi con il mercato e
cercare di acquisire delle partecipazioni e comprare delle azioni.
Non voglio poi entrare nei vari meandri della quotazione perché lo
so benissimo che ci sono degli
step
che devono essere
rispettati, però questa potrebbe anche un domani essere una
possibilità. Non dimentichiamoci poi che comunque il nostro
obiettivo è di cercare di rendere sempre più interessante e più
redditizia questa nostra società, che ovviamente reinvestirà parte
degli utili per sviluppare le sue attività ma potrà un giorno anche
riservare una quota di utile alla remunerazione del suo capitale,
quindi anche delle quote azionarie, dunque anche del socio Valle
d'Aosta. In quest'Aula stiamo parlando molto spesso di progetti
interessanti, però bisogna anche poi avere le risorse e le entrate
che ci permettono di implementare certi progetti, sono tanti ma
senz'altro un'attenzione particolare dovremo riservarla. Questo non
vuol dire che noi dobbiamo già oggi... anzi dovremo aspettare la
quotazione e poi vedremo se questo 35% sarà acquisito, quindi non
andiamo a ipotecare denari che oggi non abbiamo, questo deve essere
chiaro, però negli anni diciamo che CVA, bene o male - io non
voglio entrare in vicende che non conosco -, hanno comunque
garantito delle entrate alla Valle d'Aosta. Noi oggi siamo qui
dicevo a dibattere, sappiamo che su questo tema c'è fermento in
Valle d'Aosta, posso senz'altro dire che questa volta, a differenza
del passato - sbagliando si impara -, non temiamo consultazioni
referendarie e senz'altro non ci opporremo a esse: questa è una mia
opinione ma penso che possa essere senz'altro trasversale. Ho detto
poi - perché poi qui qualcuno senz'altro mi ricorderà che cosa
avete fatto nel passato con il referendum -: sbagliando si impara,
perché sennò qui capita come... ho fatto un
tweet
e adesso
ogni volta me lo ricordano. Non è che lo rinnego, ho detto e ho
spiegato perché, volevo solo dire al simpatico Consigliere Vesan
che l'ora era antelucana ma ero sobrio...
(interruzione di un Consigliere, fuori microfono)
... ho solo dato un'interpretazione, cioè uno stato dell'arte,
excusatio non petita, accusatio manifesta.
Tornando a noi, senz'altro noi ci attrezzeremo perché sappiamo
che non si vendono le acque, si quota una parte di una società
pubblica, noi vogliamo che questo sia un momento di dibattito e
soprattutto vogliamo che da qui parta una
governance
nuova
per CVA. Lasciatemi poi rivendicare all'Union Valdôtaine, così
tanto bistrattata, la scelta di comprare l'Enel: una scelta
lungimirante fatta in quegli anni e che oggi però ci dà la
possibilità di discutere di questa importante società per la nostra
Regione.
Presidente
-
Ha chiesto la parola il collega
Lucianaz.
Lucianaz (LEGA VDA)
-
Tanto per tenere alta
l'attenzione, se non c'è contrasto qui, il dibattito non
continua... alors, Madame Morelli, je dirais Madame pirouette,
écoutez-moi des deux l'une, comme dirait Monsieur Chatrian: o la
CVA i valdostani la considerano come un'equazione per le nostre
acque, come ha detto lei - ma io contesto questo, da valdostano non
vedo CVA come l'essere concretizzato in acqua -, oppure qui si
vuole cedere al mercato una parte delle nostre acque a questo punto
seguendo il suo sillogismo. Direi quindi che i valdostani non
sarebbero certo contenti di veder cedere una parte delle loro
acque, dunque non mi sta bene sentir dire che la CVA è vista e
considerata fisicamente come la realizzazione del nostro patrimonio
acque. Perché qui si parla tanto di quotazione, anche se io non
pensavo fossimo già arrivati a questo punto, il Consigliere Barocco
la dà già per un futuro semplice, quindi si quoterà, va bene, si
quoterà. Io non sono contrario a prescindere la quotazione, almeno
noi qua non siamo mai stati a prescindere, però discutiamone,
discutiamone prima, analizziamone gli aspetti, cosa che non è stata
fatta in Commissione. Non abbiamo ancora parlato di cifre perché
bisogna pure ricordare ai valdostani che continuare la quotazione
comporta una spesa enorme: circa 2 milioni di euro solo per il
processo, più le commissioni che si aggirano a 1,80-2% del volume
trattato, eccetera, quindi sono cifre grosse e dovremo pure
analizzare anche queste cifre. Ricordiamoci che ciò che è venduto è
venduto per sempre, se c'è una cosa, collega Morelli, che
caratterizza i valdostani è
jami vendre, maleur vendre
[traduzione letterale dal patois: mai vendere, guai vendere]. Qui,
una volta venduta, quel 30%-35%-40% che si ipotizza non sarà più
del pubblico, non sarà più della Regione Valle d'Aosta, beccheremo
un pacco di soldi per fare 150 progetti già tutti pronti, però non
so quanti ne destineremo comunque agli investimenti sulle
immobilizzazioni e sugli impianti, dovremo pur tener conto anche di
rilanciare la CVA com'è stato giustamente detto. Quella grossa
fetta di utile che puntualmente arriva tutti gli anni alle casse
regionali quindi verrà di un terzo persa, e questo fa parte del
calcolo.
A questo punto per chiudere la mia posizione critica termino con
la Commissione CVA. Dopo quanto ho visto ieri in Aula, mi sono reso
conto che a questo punto forse ha ragione il Comitato "Giù le mani
dalle acque" quando diceva che era una pagliacciata, perché questa
Commissione, a mio avviso, doveva essere neanche a questo punto
messa in piedi, è stato uno sperpero di denaro, di tempo, di
capacità degli uffici amministrativi per lavorare attorno a una
risoluzione che era già scritta. Se non altro è servita a noi,
perché io mi ritengo uno di quelli che ne sapeva ben poco
sull'argomento: è servita a noi a farci un minimo di idea di cosa
possa significare questo mondo delle imprese di mercato. Io quindi
chiedo ancora a tutti quanti i colleghi di riflettere un bel po' e
approfondire un po' le cifre prima di prendere certe decisioni.
Présidente
-
La collègue Pulz a demandé la
parole.
Pulz (ADU VDA) -
Buongiorno a tutti. Vorrei aggiungere
alle dichiarazioni di ieri alcune riflessioni perché martedì 2
aprile si sono conclusi diciamo senza infamia e senza lodo, come
direbbe forse il sommo poeta se avesse fatto parte della
Commissione speciale, appunto i lavori della Commissione
all'insegna della fretta e all'inizio anche in un clima di sospetto
e di segretezza, che poi in parte è stato superato, e spinti da
questa pressione, da questa idea che la CVA da tempo viva una
situazione di emergenza economica e anche decisionale su cui si è
calcato non poco.
A noi sembra di poter dire che la vera emergenza che la CVA ha
dovuto vivere fin dalla sua costituzione sia di fatto un'altra e
cioè l'ingerenza continua e ostinata di varie Giunte regionali che
tutte quante hanno messo le mani in CVA prelevando denari per
finanziarie varie attività, l'attività che poi è risultata
fallimentare del Casinò, alcune nomine dell'Amministratore, del
Presidente e anche per esercitare pressioni e far assumere, il che
sembra piuttosto innegabile, amici e anche amici degli amici. "Così
è se vi pare" direbbe Pirandello. A proposito di questa voracità
finanziaria della Regione nei confronti della sua partecipata, non
sono io a esprimermi, altrimenti il Presidente Nogara mi direbbe
che sono inopportuna, ma ho trovato le parole direttamente del
Procuratore Rizzi della Corte dei conti quando si è espresso nella
relazione per l'inaugurazione dell'anno giudiziario febbraio 2018,
riporto le sue parole: "
la gran parte delle risorse confluite
sul Casinò non è stata attinta da ordinarie disponibilità regionali
ma è stata reperita attraverso complesse ed estremamente articolate
operazioni di drenaggio compiute sotto la regia della Regione sulla
controllata di secondo livello Compagnia valdostana delle acque
S.p.A.. Questa società ha rappresentato un salvadanaio
sorprendentemente pingue. Sorprende che la prospettiva,
rallentata a seguito dell'approvazione della cosiddetta "legge
Madia" della quotazione sul mercato telematico azionario di Borsa
italiana di un soggetto imprenditoriale dinamico e capace di
portare avanti una gestione profittevole, seppure con qualche
opacità strategica (come la vicenda dell'acquisto di turbine e
altro materiale idroelettrico di provenienza cinese sembra
dimostrare), non costituisca un freno alla voracità finanziaria
della Regione
". Ancora lascerei la parola ad altri, sempre per
non far arrabbiare il Presidente, e questa volta ai Dirigenti di
CVA, che hanno scritto una lettera indirizzata a noi Consiglieri
regionali - era l'agosto scorso, dopo il loro bilancio da cui
risultava che sono stati prelevati da CVA solo in un anno 135
milioni di euro -: "
dal punto di vista economico, va ricordato
che nel 2029 scadranno quasi tutte le concessioni di CVA. In ogni
caso la partecipazione a tali gare richiederà un impegno
finanziario estremamente importante per la società. Si tenga
presente che nel corso degli anni la Regione ha costantemente
richiesto e ottenuto la distribuzione di utili e riserve che hanno
eroso quasi completamente la riserva straordinaria accumulata negli
esercizi. Conseguentemente CVA dovrà necessariamente reperire le
risorse finanziarie per partecipare alle gare, probabilmente
tramite ricorso al debito
". Ecco, secondo noi, sostenere che le
società pubbliche non possono essere gestite in modo trasparente e
in grado anche di generare utili significa in qualche modo
ratificare e ammettere quello che è stato fatto fino ad oggi dalla
maggior parte degli esponenti politici nei confronti della CVA,
cioè ostinarsi a gestirla in maniera eterodiretta utilizzandola
come se fosse un bancomat. Come dicevamo ieri, trovandoci poi, come
Regione, a dover condividere le decisioni con enti esterni che
hanno le loro logiche, cioè hanno come obiettivo esclusivo la
redditività, perché questo fanno di mestiere, lavorano per il
mercato e non per gli interessi della collettività.
Allora noi crediamo che si tratta di invertire la rotta e magari
anche subito e, per fare questo serve - lo dicevamo già ieri e
ormai siamo paranoici - una nuova classe politica che non sia
delegittimata - e che non sia delegittimata prima che dalla
Magistratura, che fa giustamente il suo lavoro - dai propri
comportamenti che sono spesso superficiali e approssimati. Questa
classe politica dicevamo - e ci mettiamo anche noi dentro pur
essendo neofiti - ha perso autorevolezza, quindi come può parlare
di questioni così importanti per il futuro di tutti? Noi
Consiglieri - almeno quelli che si sentono fino in fondo la
responsabilità e anche il peso delle scelte - ritenevamo alla fine
della Commissione e riteniamo ancora di avere bisogno di vederci
ulteriormente chiaro in merito alla questione CVA, per essere
proprio sicuri di non sbagliare e di lavorare nella direzione più
giusta per tutti, per la comunità. Mi sembra che anche altri
colleghi abbiano detto questo insistentemente ieri, in particolare
il collega Aggravi, parte della minoranza - uscita in modo
straordinariamente compatto dalla Commissione nel momento in cui la
maggioranza votava la relazione finale - chiedeva una proroga dei
lavori e molti sono convinti che sia necessaria. Al di là della
Commissione speciale che ha finito il suo corso, ci sono tutte le
altre commissioni che possono ancora intervenire, perché ci sono
molte domande che restano pericolosamente senza risposta, almeno
dentro di me non hanno trovato risposta. Vi faccio alcuni esempi
che sono lampanti, sempre Monsieur La Palice potrebbe confermarli:
che cosa avverrà se la Commissione paritetica farà un buon lavoro e
ci darà finalmente una norma di attuazione sulla gestione delle
acque? Quali conseguenze ci sarebbero se CVA restasse interamente
pubblica? Cosa succederebbe invece se la società venisse quotata in
Borsa per una certa percentuale? Ecco, questo scenario, come vi
dicevo ieri, Ambiente Diritti Uguaglianza Valle d'Aosta ha cercato
di analizzarlo a fondo e anche senza pregiudizi, lo so che pochi
crederanno a quanto sto dicendo ma è stato così: un'operazione di
onestà intellettuale. Vi abbiamo spiegato ieri nell'intervento
quali sono stati i risultati di questa operazione onesta. Dove
verrebbero poi investiti i ricavi, nell'azienda stessa o in altro?
Nella comunità? E per quali voci esattamente, per fare che cosa,
per coprire quali debiti (ci viene anche questo dubbio)? Oppure per
sostenere quali ulteriori sistemi clientelari frutto di lunghi anni
di malgoverno valdostano? Adesso che l'imperatore non c'è più... ma
forse il mal governo non era solo affare suo, come ho cercato di
dire più volte senza essere peraltro compresa. E poi quali
sarebbero i parametri guida? Quelli economico-finanziari che sono
esclusivi, che sembrano avere l'esclusività in questo nostro mondo
o anche altri parametri, che sono sempre più urgenti e che solo un
pazzo può ormai evitare di guardare con sincerità in faccia, cioè i
criteri climatici, quelli ambientali? E poi lo spirito più
autentico della nostra autonomia - che rivendico come mio anche se
non sono autonomista, ma perché devo sentirmi autonomista? Sono
valdostana senza aver mai avuto nessuna tessera di nessun partito
autonomista - dove lo mettiamo? Lo neghiamo? Mi hanno colpito molto
a questo proposito le premesse storiche effettuate dalla collega
Morelli nel suo intervento - che mi hanno attratta perché ho questa
deformazione professionale per la quale non posso che apprezzare
chi comincia un discorso rievocando questioni storiche -, io però
da quelle premesse mi aspettavo conclusioni molto diverse, quindi
sono rimasta un po' delusa, anche perché avevo capito -
probabilmente male e per colpa mia e della confusione politica che
c'è, perdonatemi se dico una stupidata - che Alpe fosse a favore
del referendum, cioè che volesse sottoporre alla cittadinanza,
com'è nel suo diritto, la questione della CVA e quindi del
referendum, probabilmente ho capito male. A tutte queste domande
che ho cercato di elencarvi comunque non è stata ancora data
risposta, almeno io non ho trovato risposte e mi è dispiaciuto che
alcune di queste domande venissero ritenute inopportune, perché,
quando si mettono sul tavolo tutte le possibili soluzioni e
strategie, come diceva bene ieri il collega Aggravi, e poi bisogna
cercare di tirar fuori la migliore soluzione, allora in quel caso
nessun dubbio e nessuna domanda sono fuori luogo, anzi magari
proprio attraverso i dubbi, attraverso le perplessità e le domande
si può trovare la strada giusta perché nessuno di noi ha la verità
in tasca e questo argomento è particolarmente complesso per
tutti.
Per finire, perché non voglio nuovamente essere noiosa come
ieri, anche Ambiente Diritti Uguaglianza Valle d'Aosta ritiene che
gli assetti societari possibili non siano stati sufficientemente
indagati in tutte le loro conseguenze e reputa che invece la
politica, per essere davvero tale, per ritrovare la sua dignità
perduta, dovrebbe avere un respiro molto più ampio, dovrebbe essere
capace di analisi più approfondite e soprattutto di maggiore
progettualità, una progettualità che deve farsi sempre
responsabilmente carico anche delle future generazioni.
Dalle ore 10:08 assume la presidenza il Vicepresidente
Distort.
Distort (Presidente)
-
Ha chiesto la parola il
Consigliere Farcoz.
Farcoz (UV)
-
Je chercherai à donner quelques
petites réponses à la collègue Pulz. Ce thème a été évidemment un
thème stratégique pas exclusivement dans ces années pour la
question de la cotation en bourse de CVA mais pour l'histoire de
tous les valdôtains, comme la collègue Morelli a avant déjà
rappelé. Sur la propriété des eaux, comme on a déjà dit, on a
résolu la question avec une disposition d'application du 2016 avec
laquelle on a eu la possibilité de dépasser l'article 7 du Statut
spécial, donc les concessions hydroélectriques des eaux de 99 ans
avec la propriété des eaux quand - je veux le rappeler - la
Présidence du Gouvernement était de Rollandin, avec un Gouvernement
pour la plupart unioniste; à ce propos je veux aussi remercier le
Président de la Paritaire, Monsieur Robert Louvin. De l'autre côté,
nous devons aborder aujourd'hui un autre argument: celui de
l'exploitation des eaux, sur lequel nous devons borner toute notre
attention et nos approfondissements pour éviter que la propriété
reste quand même des valdôtains mais l'exploitation soit faite par
des sociétés qui ont le siège fiscal hors du Val d'Aoste et, par
conséquent, toutes les retombées financières, économiques, et
évidemment environnementales et d'occupation retombent à
l'extérieur du territoire valdôtain.
Nous abordons aujourd'hui ce thème parce que nous avons
travaillé longtemps (trois mois) dans une Commission spéciale, donc
je veux remercier le Président Nogara et tous les membres qui y ont
participé. Je voudrais avant tout encadrer cette discussion dans
trois domaines : le premier argument que je voudrais traiter c'est
le cadre général et global dans lequel la Vallée d'Aoste est
insérée, la CVA est insérée, le monde occidental est inséré; après
je chercherais de tracer le cadre particulier de la société CVA et,
enfin, l'
iter
des travaux de la Commission, les nécessités
qui sont sorties et surtout les réponses que la collègue Pulz avant
demandait.
Pour ce qui concerne le cadre général, je crois qu'il est
nécessaire de rappeler que nous sommes dans une particulière
période historique où, après deux siècles d'exploitation peut-être
même folle des combustibles fossiles, on a déclenché une guerre aux
fameuses GHG (
le sostanze clima-alteranti
), aussi parce que
finalement existent des alternatives à toute une série de façons de
penser, de produire et travailler. On voit le développement
soutenable dans une façon différente surtout en occident et cela
aussi merci à des jeunes, comme on a vu il y a quelques mois, comme
Greta Thunberg, plutôt que les jeunes qui sont en train de se
bouger avec les vendredis où ils font les grèves pour sensibiliser
peut-être une opinion publique qui est encore un petit peu endormie
sur ces thèmes, mais qui de l'autre côté, petit à petit est en
train de l'apercevoir comme une opportunité. Mais pas seulement une
opportunité de caractère, à mon avis, idéologique, mais une
opportunité du point de vue économique parce qu'on doit dire qu'à
nos jours les possibilités d'exploiter toutes les technologies qui
utilisent la
green
economy
sont soutenables du point
de vue économique, dix ans avant il n'était pas ainsi. Nous devons
donc combiner deux aspects: le premier, celui d'une évolution des
technologies, qui désormais, heureusement, sont soutenables du
point de vue économique et la possibilité d'exploiter la partie
liée à la green economy. Cela, je disais, est fondamental pour
l'occident mais en particulier pour la Vallée d'Aoste. Je veux
rappeler qu'au mois de décembre on a approuvé ici dans ce Conseil
l'ordre du jour pour une transition énergétique du Val d'Aoste en
cherchant de tâcher le but
fossil free
pour le 2040. Je
crois qu'il s'agit d'une compétition à jouer avec toutes les
ressources et les capacités que nous, en tant que peuple valdôtain,
nous y pouvons mettre.
Je rappelle aussi que l'Union européenne a travaillé sur cela,
elle a fixé déjà des buts plutôt importants pour 2030 mais pour la
carbon neutrality
en 2050, mais nous, en tant que
valdôtains, nous voulons être dans ce cas les premiers de la
classe. Donc procéder en cette direction en disant qu'une terre
jolie et belle comme la nôtre et mais aussi fragile, vu aussi
l'exploitation des eaux importante, doit nécessairement utiliser ce
genre de ressources du territoire et, par conséquent, développer un
trend
vertueux qui n'existe pas exclusivement chez nous,
mais qui est en train de se véhiculer dans le monde entier.
Un autre aspect fondamental que personne n'a encore dit: les
grandes sociétés énergétiques, les grandes sociétés qui ont
exploité pendant des décennies les combustibles fossiles (et je
veux rappeler qui a été donné un numéro intéressant tout au long
des travaux de la Commission: le coût de production d'un baril de
pétrole, d'
oil
, est d'environ 5 euros; nous connaissons très
bien quel est le prix du baril, qui dans des périodes historiques
est arrivé même à 80 euros plutôt que maintenant à 60, 70 euros).
Vous comprenez donc quelle est la richesse de ces sociétés qui en
ce moment ont elles aussi la volonté de s'insérer sur le marché des
énergies alternatives. Ce qui signifie que la CVA est un petit
poisson et que si elle ne prend pas des décisions urgentes et
importantes, sera incorporée par ces sociétés qui évidement n'ont
pas des problèmes financiers, parce que elle (CVA) n'aura plus la
force d'être compétitive sur le marché.
L'aspect qui a déjà été touché avec attention est celui des
échéances des concessions de 2029. Comme je disais avant, nous
devons être le plus possible compétitifs pour arriver à ce genre de
compétition avec tous les instruments nécessaires pour être
compétitifs sur le marché.
En plus, la dernière chose que je veux rappeler c'est que
l'Union européenne avec le DL simplification est entrée dans le
mérite d'une façon tout à fait importante sur le fait de la
concurrence. En synthétisant quels sont les
driver
mondiaux
qui sont en train de monopoliser évidemment le marché? Une prise de
conscience des changements climatiques, une compétitivité toujours
plus forte, la procédure de décarbonisation des pays plus
développés, une évolution technologique du point de vue économique
soutenable, une digitalisation et une électrification toujours plus
massive et, de l'autre côté, un marché télématique qui est toujours
en train de regarder avec intérêt la soutenabilité et la cause
environnementale. Je crois que dans ce cadre on doit insérer notre
question: celle de CVA et, par conséquent, l'exploitation de nos
eaux.
On a sûrement une certitude, tout le monde l'a partagée, on l'a
dit de mille façons. Abbiamo una CVA ingessata per via della Madia
- dicevamo - e, di conseguenza, c'è quest'assoluta necessità di
ottenere una maggiore flessibilità, come peraltro tutti i suoi
competitors
. La CVA voglio ricordarlo anche grazie... è
stato un consiglio, che poi è stato portato avanti dall'azionista,
quello di uscire dalla legge n. 20, legge che ha rappresentato
un'ulteriore ingessatura da parte della Regione. Secondariamente ci
sono le gare che, come dicevo prima, che sono in scadenza nel 2029.
Inoltre quello che è stato sottolineato durante questo
approfondimento di questi tre mesi di Commissione speciale è che la
CVA vuole contribuire assolutamente a uno sviluppo sociale,
economico e tecnologico della Valle d'Aosta, quello che dicevo
prima, su questa volontà da parte della politica di procedere a una
transizione energetica totale per la Regione autonoma Valle
d'Aosta. Infine vi è l'impossibilità di procedere a tutta una serie
di investimenti, che è quello che sta ingessando totalmente il
mercato della nostra principale partecipata.
Arriviamo ora però ai lavori della Commissione, che avevano un
chiaro scopo: quello appunto di approfondire e di analizzare i
diversi scenari, che molto brevemente erano: la società interamente
pubblica, quindi lo
status quo
; altre forme partecipative,
come potrebbe essere una
joint venture
; oppure una società
quotata in Borsa.
Voglio ricordare che a volte qui si parla di un'analisi parziale
di questa Commissione ma, quando il Presidente Nogara ha dato la
possibilità a tutti di fornire dei nominativi di esperti che
potessero portare determinate competenze nella Commissione, abbiamo
aspettato 15 giorni senza che nessuno facesse dei nomi. Alla fine
ne sono arrivati alcuni e quelli che sono stati valutati coerenti
con gli approfondimenti che dovevamo portare avanti sono stati
auditi e hanno fornito delle informazioni assolutamente importanti
per questo genere di tematiche.
Quali sono però le necessità e le risultanze soprattutto degli
approfondimenti? Le necessità evidentemente sono quelle di uscire
dall'immobilismo, anche perché, come dicevo prima, i competitor
sono tutti quotati o comunque hanno emesso dei
bond
;
prepararsi per le gare del 2029; concorrere al processo di
transizione energetica; differenziare gli investimenti per
tipologia e geografia, perché ricordo che nel 2029 avremo delle
gare ma, nel momento in cui non abbiamo l'assoluta certezza di
poterle vincere tutte, è necessario differenziare questo genere di
investimenti e per la tipologia - perché abbiamo visto che a
livello italiano anche tutta una sorta di incentivi sono stornati
ora più sull'eolico che sull'idroelettrico - e, dall'altra parte,
differenziare dal punto di vista geografico, perché giustamente una
società che deve operare sul mercato liberalizzato deve poter fare
gli investimenti dove essi sono interessanti da poter
effettuare.
Un altro aspetto che è uscito con molta forza - e credo nessuno
l'abbia messo in dubbio, e adesso vedremo nel corso del dibattito
se usciranno delle visioni diverse - è che il controllo deve
rimanere assolutamente pubblico, perché questa società, essendo
pubblica, deve ricevere gli indirizzi dal socio e, se il socio
vuole apportare un incremento allo sviluppo sostenibile in Valle
d'Aosta, è evidente che il socio deve poter dettare queste linee e
procedere nel processo di transizione energetica. Infine, per
quanto concerne la possibilità di espandersi nel mercato delle
ESCo, una società, nel momento in cui deve procedere a occupare
degli spazi di mercato, è giusto che faccia la produzione, è giusto
che faccia la distribuzione ma deve essere circondata da tutta una
serie di aziende che possano in qualche modo portare avanti
l'obiettivo principale: quello della transizione energetica. Come
ha fatto Alperia con alcune grandi società di consulenza e di
progettazione nel Trentino, noi vorremmo fare la stessa cosa perché
appunto non possiamo pensare di lasciare esclusivamente in mano a
CVA solo la produzione e la distribuzione ma vogliamo che ci sia un
tutt'uno con tutto quello che potrebbe essere definito uno sviluppo
sostenibile.
Di fronte a queste richieste sostanzialmente quali sono gli
scenari che si sono analizzati e quali scenari possono garantire
questo genere di richieste? Come dicevo prima, abbiamo valutato
queste tre possibilità: la società interamente pubblica, che
ricordo è ancora assoggettata purtroppo ai grossi vincoli della
Madia: poca competitività per le gare e, di conseguenza,
impossibilità di essere una società sul mercato. Si è paventata
l'ipotesi di utilizzare una norma di attuazione per far uscire la
CVA dalla Madia ma io mi chiedo come sia possibile che una società
che è sul mercato, e di conseguenza che opera anche nel mercato
nazionale, possa avere un'agevolazione esclusiva solo per lei e non
ovviamente per tutto il comparto. Il secondo assetto che abbiamo
valutato è appunto quello di altre forme di società simili, come
dicevo prima, è possibile valutare anche una joint venture
ma, com'è stato approfondito molto bene e detto da alcuni
colleghi piuttosto che da altri esperti auditi, nessuna società si
metterà a fare una joint venture con la CVA se non con la
maggioranza delle quote; di conseguenza, la Valle d'Aosta
diventerebbe socio di minoranza, con l'impossibilità di dettare le
linee guida e gli indirizzi strategici per la transizione
energetica della Valle d'Aosta.
Alla fine siamo arrivati alla conclusione che la quotazione
potrebbe essere - "potrebbe" anche perché siamo in piena fase di
discussione - una delle soluzioni migliori, innanzitutto perché ci
potrebbe far uscire dalla Madia e, di conseguenza, questo darebbe
la flessibilità necessaria; dall'altra, potrebbe assolutamente
mantenere la guida pubblica: quella di cui ovviamente necessitiamo
per poter dare gli indirizzi. Ricordo anche che il professor
Dallocchio è stato molto chiaro affermando l'impossibilità di
scalare la società nel caso in cui ovviamente i soci non siano
d'accordo - e questa è una garanzia che, come Consiglio regionale,
dobbiamo assolutamente dare -; una massima trasparenza secondo le
regole del mercato telematico; la possibilità di indirizzarsi
quindi anche a un mercato
family & friends
, quindi a un
azionariato valdostano, ovviamente in piccola percentuale ma che
possa in qualche modo avere questo azionariato diffuso dei
cittadini valdostani che ovviamente vogliono concorrere allo
sviluppo della loro società; le direttive europee e l'azione
europea della
carbon neutrality
, e questo ovviamente
garantirebbe di stare alla società in questo genere di mercato in
questo genere di evoluzione; una non modifica della ragione sociale
dell'azienda; un rafforzamento della società per renderla più
competitiva e, di conseguenza, sicuramente meno vulnerabile, perché
ricordo che se rimanessimo con questo status, avremmo sicuramente
delle difficoltà ad arrivare nelle gare del 2029; parte dei
dividendi assolutamente utilizzabili per la transizione energetica
ed è quello sul quale dovremmo assolutamente approfondire e il
gruppo di lavoro costruito in tal senso per la Valle d'Aosta fossil
free dovrà andare in questa direzione; delle capacità di
approvvigionamento alternative che possono essere diverse oltre che
al sistema bancario classico e quindi una preparazione per le gare
del 2029 per le quali si cercherà assolutamente di creare una norma
di attuazione
ad hoc
che cerchi in qualche modo di bypassare
anche il DL semplificazioni, che in qualche modo limita fortemente
la possibilità di affidamento diretto.
Io credo che questo a grandi linee sia stato l'esito del lavoro
di questi tre mesi, un esito sicuramente importante perché ci siamo
approcciati su questa tematica con alcuni dubbi. A differenza della
collega Pulz, piuttosto che di altri colleghi, io credo che questi
tre mesi ci abbiamo permesso di fugarli. Poi chi avrà voglia di
leggere con attenzione la relazione vedrà che essa fornisce tutta
una serie di spiegazioni che ognuno di noi potrà valutare e, di
conseguenza, potrà farsi un'idea per decidere in merito a questo
processo di quotazione della CVA.
Dalle ore 10:30 riassume la presidenza la Presidente
Rini.
Rini (Presidente)
-
Ci sono altre richieste di
intervento? Per il secondo intervento la parola al collega
Aggravi.
Aggravi (LEGA VDA) -
Leggo un passaggio del dicembre
2016: "
questa scelta fatta da tempo e tenuta volutamente
nascosta è il frutto di una decisione assunta in solitario dal
Presidente della Regione. Siamo stupiti e anche un po' inquieti del
silenzio della maggioranza
". Forse cambierei questa parte
finale della citazione dicendo che siamo un po' stupiti della
fretta di questa maggioranza. La citazione è dei Consiglieri del
Gruppo Alpe, l'ha detto prima la collega Morelli, giustamente sono
state fatte delle valutazioni, si è cambiato idea e chi non cambia
idea, diceva Winston Churchill, è stupido.
Prendendo spunto dalla sua
locution
e soprattutto anche
in parte da quello che ha detto il collega Barocco dicendo che
stiamo cercando di arrivare a una sintesi, a delle conclusioni, a
una scelta tutti assieme, io voglio concentrare nuovamente
l'attenzione sul vero problema di questo punto. Lo ha detto in
maniera forse un pochettino più brutale il collega Cognetta, io
sono un pochettino più
fair
di lui, ma penso che anche la
collega Pulz, e in parte devo fare ammenda e devo stupirmi, anche
lei pare che sia vicina alle logiche del libero mercato quando
appunto condanna il depauperamento patrimoniale di una società. La
citazione del dottor Rizzi è stata sicuramente la maniera migliore
per esprimere un concetto che purtroppo ha caratterizzato e che
ieri ho cercato in parte e forse in maniera troppo sintetica di
esprimere, ovvero il depauperamento del patrimonio di una società
importante. Lui la citava come "voracità del socio", effettivamente
andare a togliere delle riserve a una società vuol dire togliergli
patrimonio e dall'altro lato - e faccio sempre riferimento a quello
che giustamente diceva la collega Pulz che in parte ieri non
soltanto io ho detto - dobbiamo comprendere queste risorse che
vengono generate o che potenzialmente si generano per cosa le
utilizziamo perché sia nei confronti del socio, e quindi dei nostri
azionisti cittadini valdostani, ma soprattutto anche del mercato...
Se vogliamo entrare in logiche di mercato, dobbiamo dire ai
potenziali azionisti che cosa intendiamo fare di questo processo di
quotazione, perché - e lo affronteremo meglio quando parleremo
della risoluzione che abbiamo presentato sulla quotazione -
ovviamente io faccio un certo tipo di percorso proprio perché mi
consente di reperire le risorse che devo utilizzare all'interno di
quella società, perché altrimenti il mercato percepisce prima di
tutto come un aspetto di debolezza il piano di sviluppo, ovvero la
stessa
ratio
della quotazione, e io spero che non ci siano
delle malignità perché ovviamente il valore del prezzo delle azioni
varia anche a seconda di queste prospettive.
Sfrutto alcuni interventi che hanno fatto i colleghi per andare
a toccare alcuni temi che sono importanti. A me un po' fa sorridere
sinceramente il discorso - e non me ne voglia ma cito ancora la
collega Morelli che lo ha espresso in maniera appropriata ed
evidente - della filosofia della trasparenza e del confronto con i
competitor
. Ora, pensare di andare in una procedura di
quotazione esclusivamente per il discorso della trasparenza è forse
uno degli elementi... ma io l'ho detto anche una volta nella
partecipazione in Commissione e lo ribadisco: adottare o scegliere
di adottare il codice di autodisciplina delle società quotate lo
può fare chiunque, anche la piccola società o anche la società non
quotata, è una scelta. Dall'altra parte, un po' come ho già detto
in sede di approvazione della finanziaria, sorrido sull'emendamento
di togliere direi dal giogo della legge n. 20 la CVA, perché se
tale legge era finalizzata a dare più trasparenza, se l'obiettivo
era dare più trasparenza alle nostre società... sì, è vero, c'è
stata un'audizione e un eminente professore ha detto una cosa,
perdonatemi ma che condivido e che è molto ovvia... lo abbiamo
detto e forse anche nel discorso di insediamento dello stesso
Presidente Fosson era stata citata come una delle leggi che deve
essere rivista, perché se la Madia ha lacci e lacciuoli, anche la
legge n. 20 forse mette dei lacci e dei lacciuoli che devono essere
rivisti prima di tutto non tanto per la trasparenza ma per
l'inefficienza del ruolo che il socio ha sulle proprie
partecipate.
Non voglio quindi dilungarmi sulle conversioni verso Damasco che
hanno avuto alcuni colleghi ma voglio concentrare ancora una volta
il mio intervento sul vero problema oggi, cioè il socio deve dare
un indirizzo e deve fare una scelta. Qualcuno ha parlato di
percentuale di quotazione, nella stessa risoluzione che la
maggioranza ha presentato si dice appunto che la futura legge dovrà
indicare la percentuale di quotazione, qualcuno ha citato il 30, il
35. Questo è un elemento fondamentale come già ho avuto occasione
di dire ieri per comprendere come costruire l'eventuale percorso e
come scegliere il percorso, perché la stessa percentuale del quanto
si vuole quotare ha un'incidenza sullo scenario, ha un'incidenza
sulle risorse, ha un'incidenza sui confronti che si dovrebbero fare
con altri scenari perché anche quello è un elemento che dice quanto
diceva il collega Cognetta: è un elemento di confronto, è un
elemento che permette di fare una scelta piuttosto che un'altra
perché indica un potenziale valore, un potenziale
quantum
di
risorse che permette anche di far comprendere effettivamente quale
può essere l'entità dei futuri investimenti che fa la società,
ovvero patrimonializzazione nel caso pensiamo di un'operazione di
quotazione supportata per la sottoscrizione.
Io quindi dico che, prima di decidere, prima di parlare di
trasparenza, prima di parlare di confronto con i competitor, magari
le analisi devono anche tenere conto di questo, magari le analisi
devono anche tener conto dell'andamento che hanno avuto negli
ultimi tempi le azioni dei competitor, magari dobbiamo anche tener
conto che le ultime quotazioni - lo diceva il professore Dallocchio
nella sua allocuzione nella Commissione speciale - sono avvenute
nel 2014. Certo, qualcuno mi può dire: all'epoca qualcuno ci è
arrivato prima di noi e noi oggi siamo ancora qui a parlarne.
Benissimo, ma io chiedo a chi era già qua: perché oggi di colpo si
vuole mettere l'acceleratore quando in questi anni la decisione non
è stata presa anche con maggioranze molto più forti e che non erano
in difficoltà come questa?
Altro aspetto: è vero sì, collega Morelli, chiedo scusa, ridevo
prima ma sa perché?
(interruzione della Consigliera Morelli, fuori
microfono)
... no, ma mi prendo io le colpe, sa che io sono sempre ben
volentieri a prendermi le colpe per altri, perché faccio Stefano di
nome e quindi i primi martiri siamo noi. Sa qual è la questione? È
che dire o comunque tra le righe dire che un'OPA ostile si blocca
con una legge, o comunque con un provvedimento normativo un po' a
me ha fatto sorridere, forse ho riso meno di altri, però questo è
l'elemento vero che mi ha fatto pensare perché se uno entra sul
mercato, sa che ci sono regole di mercato e ci sono anche dei
processi lunghi all'interno del mercato che magari non si generano
immediatamente: specifico perché spesso il mercato è considerato
come l'elemento o comunque il luogo del breve termine. Se io sono
un finanziere accorato o sono magari un fondo di speculazione, non
per forza nella giornata stessa io vado a fare e a portare a casa
il risultato ma me lo posso costruire: questo è al di là del
discorso quotazione sì o quotazione no. Io dico che se ci sarà una
quotazione e se si entrerà nel mercato, bisognerà ben considerare -
ed è per questo che parlo di confronto tra scenari e di criticità -
le regole del mercato e se ci possono essere delle speculazioni,
anche nelle quote minoritarie che vengono quotate ci possono essere
delle manovre che incidono sull' intero valore della società,
perché comunque sia è vero che io quoto una minima parte o una
parte di minoranza, però bisogna tener conto che quello che succede
nel mercato ha delle influenze anche sulla parte non quotata, come
la parte non quotata ha influenze sulla parte quotata. Lo diceva
anche il collega Farcoz sul discorso della strategia e della regia
che l'attore pubblico dà: ha delle incidenze su appunto il
sentimento del mercato diremmo noi miseri economisti.
Per quanto riguarda il discorso della vendita, io sinceramente
non voglio entrare in questo gioco al massacro, e qui ringrazio di
nuovo il collega Barocco che me ne ha dato lo spunto, come qualcuno
ha degli amici esterni, anche qualcun altro ha degli amici interni,
magari anche una quota minoritaria è disponibile a prenderla magari
anche sottocosto, ma la malizia non mi piace e quindi non vado
oltre questo discorso. Io penso che effettivamente è vero... si è
tanto parlato anche di matrici ideologiche, non voglio andare a
richiamare Marx, Keynes o magari economisti che mi piacciono di più
come Von Mises e Hayek ma io penso che oggi ancora una volta questo
socio, questo Ente regionale deve essere un buon padre di famiglia
prima di tutto e un buon socio che tutela i propri azionisti e deve
avere tutti gli elementi e tutti gli scenari, tutti i numeri, tutti
gli elementi per poter prendere una decisione. Non basta avere
un'idea o scegliere una strada senza avere un'idea chiara di quello
che può essere il risultato, di quelle che possono essere le
valutazioni.
I colleghi di sinistra mi accusano sempre di amare troppo il
mercato; è vero, io lo amo, ma, proprio perché lo amo, so quali
sono i suoi rischi e so che per entrarvi bisogna avere tutti gli
elementi, tutti i numeri ma soprattutto sapere che cosa si vuole
perché il mercato ha delle grandissime opportunità, si generano
grandissime risorse, molto più che drenare riserve da società
partecipate, ma, dall'altro lato, il problema qual è? Che il
mercato ha delle sue regole che sono brutali e che se uno entra nel
mercato deve poter accettare, quindi deve sapere quali sono i
rischi e soprattutto deve sapere che magari i numeri ci possono
dimostrare che ci sono altre scelte che devono essere prese in
considerazione, che, per carità, per valutazioni strategiche,
possono non essere perseguite ma noi oggi non possiamo prendere una
decisione senza avere gli elementi minimi e soprattutto
fondamentali per fare un passaggio importante e che qualsiasi
investitore privato o comunque socio privato farebbe per la propria
azienda.
Presidente
-
La parola al collega Marquis.
Marquis (SA) -
Ho ascoltato con attenzione gli interventi
dei colleghi perché oggi, a mio avviso, siamo chiamati a una
decisione importantissima che avrà un impatto significativo e forte
non solo sul futuro di una società, della più grande società
controllata dalla Regione ma anche sul futuro della Valle d'Aosta.
Non sarà quindi in qualunque modo una decisione neutra: o sarà una
decisione positiva, o sarà una decisione negativa. Con questo
spirito ho approcciato in questi mesi in cui abbiamo fatto i dovuti
approfondimenti per arrivare alla discussione di oggi, cercando di
informarmi il più possibile. Ho ripercorso la storia della Valle
d'Aosta, come qualcuno ha già evidenziato prima di me e
all'attenzione c'è soprattutto il rapporto dei valdostani con
l'acqua, che credo sia stato un rapporto del tutto particolare,
perché la Valle d'Aosta nasce dall'acqua sostanzialmente, da una
glaciazione che ha modellato il nostro territorio e ci ha dato
delle straordinarie opportunità sotto il profilo paesaggistico e
questa grande ricchezza che è l'acqua, sulla quale si sono formate
le prime esperienze di solidarietà e di comunità nel periodo
feudale quando sono stati costruiti i
ru
[traduzione
letterale dal patois: ruscelli], che vediamo ancora oggi sui nostri
versanti delle valli per portare l'acqua a favore dell'irrigazione.
L'acqua soprattutto all'inizio del Novecento con l'invenzione
dell'energia motrice ha dato luogo allo sviluppo industriale della
Valle d'Aosta, uno sviluppo che ha inciso profondamente nel
definire quella che è diventata la nostra società e quella che è
diventata anche la nostra economia e il benessere di cui oggi
beneficiamo. Negli anni del Novecento sono nate le prime industrie,
erano tutte industrie che avevano un forte bisogno di acqua che si
sono sviluppate in prossimità dei nostri torrenti laterali e quindi
l'industrializzazione è partita da Pont-Saint-Martin, da Verres, da
Aosta con la Cogne. Credo che questo abbia influito in tutte le
considerazioni che ci sono state per le rivendicazioni poi nel
periodo della Costituente, perché i nostri padri hanno visto in
quel momento quali erano i benefici che ha dato l'acqua e quindi ha
rafforzato in loro questa convinzione che era connaturata con la
nostra storia di difenderla a ogni costo. Si sono ottenuti i
quattro articoli dello Statuto: dal 7 all'11, che disciplinano
l'utilizzo delle acque, ma è rimasta in quel momento aperta
sostanzialmente la possibilità dello Stato per interessi generali
di poter sfruttare e valorizzare le acque a uso idroelettrico.
Questa, purtroppo, è stata la pecca sullo Statuto, che non ci ha
dato una possibilità di gestione allora in
eternum
dell'acqua, tant'è che nel 1962, in virtù degli interessi
sovralocali, lo Stato nazionalizzò l'utilizzo delle acque
attraverso la costituzione dell'Enel. La Valle d'Aosta da allora
visse 30 anni senza poter sfruttare idroelettricamente la risorsa
più grande di cui poteva disporre e devo dire che il nostro futuro
è cambiato grazie all'Europa; perché questo? Perché, grazie a una
direttiva del 1992, venne posto fine alla concentrazione
dell'attività in mano a pochi o in via esclusiva; l'Enel dovette,
in virtù del fatto che è stato stabilito un principio di
concorrenza, cedere una parte delle sue aziende e fu allora che con
grande lungimiranza il Governo regionale prese il coraggio - dico
coraggio perché ci volle anche coraggio in quel momento a pensare
di fare un investimento pari al 70% del bilancio regionale di
quell'anno - e fece un investimento che ha fatto sì che la Regione
si riappropriasse dello sfruttamento delle acque. Qui si fa un po'
di confusione sulla differenza dall'essere proprietari delle acque
e sfruttare le concessioni a uso idroelettrico. La società credo
che abbia dato dei risultati che gli scenari dell'epoca non abbiano
potuto evidenziare perché il mercato è un mercato che cresce, è un
mercato che cambia, è un mercato che evolve. Mai avrebbe pensato
l'Amministrazione regionale di allora, a fronte di un investimento
che faceva tremare i polsi di 1.500 miliardi, ovvero 750 milioni,
che la società, quando avrebbe raggiunto la sua maggiore età -
perché adesso sono 19 anni che opera - si sarebbe pagata già tre
volte e mezza, perché ha reso alla Valle d'Aosta 700 milioni di
risorse, che sono state utili e necessarie per far fronte a questo
periodo di difficoltà che abbiamo avuto dal 2011 ad oggi quando
abbiamo dovuto partecipare pesantemente al risanamento delle
finanze pubbliche e ci ha portato anche 2 miliardi di entrate
attraverso la fiscalità.
Ora ci troviamo però di fronte, a mio avviso, a un altro bivio
della stessa importanza del 2000: bisogna decidere cosa vogliamo
fare di CVA perché il mondo è cambiato, è evoluto, c'è un approccio
diverso all'energia, ci sono delle opportunità nuove, la società
che è partita con la gestione dei 32 impianti da allora ha avuto
modo di intraprendere, non si è fermata a gestire le centrali che
erano state acquistate dall'Enel. Io credo che dal 2012, quando è
entrata nell'adolescenza, ha cominciato a capire che le risorse
potevano dare delle ulteriori opportunità alla nostra economia e al
nostro benessere e ha cominciato una fase di diversificazione degli
investimenti. Da allora la società ha acquisito otto parchi eolici
e due fotovoltaici. Sono argomenti questi che sono stati oggetto di
discussione anche in Consiglio regionale ma credo che sia sotto gli
occhi di tutti, come già è stato evidenziato anche da altri
colleghi, che questi investimenti hanno portato ulteriore beneficio
ai conti economici, ma non solo, perché sono investimenti
nell'ambito delle rinnovabili che contribuiscono al miglioramento
della qualità ambientale del nostro Paese, alla decarbonizzazione e
che vanno quindi nella direzione auspicata.
Ora in questi ultimi anni è cambiato lo scenario dal punto di
vista industriale, dell'approccio al mercato dell'energia ma è
cambiato anche tutto il sistema legislativo. Nel 2015 lo Stato ha
votato la legge n. 124, che ha dato una delega al Governo per
riordinare il sistema delle società pubbliche, troppe società
pubbliche che facevano acqua e il Governo, nell'ambito della
razionalizzazione della spesa pubblica e per promuovere la
concorrenza, predispose il famoso decreto legislativo n. 175/2016:
il decreto Madia. Questo decreto sostanzialmente cosa ha detto? Ha
detto che bisogna sfoltire la partecipazione degli enti pubblici
nell'ambito della gestione delle partecipate; è corretto, è giusto
che l'Ente pubblico eserciti quest'attività ma nella misura in cui
sostanzialmente debba rispondere a delle esigenze di carattere
generale, ovvero dei servizi strumentali per l'Ente pubblico
attraverso delle società
in house
; diversamente ha detto che
tutto quello che non rientra in questi servizi deve essere gestito
con le regole del mercato, con le regole del Codice civile. Lo
stesso decreto ha previsto delle possibilità derogatorie rispetto a
determinati ambiti in cui il pubblico è previsto che possa
mantenere l'esercizio dell'attività e uno di questi è stato, con il
decreto legislativo n. 100 che ha modificato la legge Madia, quello
delle rinnovabili. Con quale spirito lo Stato ha fatto questo? Lo
Stato si è reso conto che ci sono molti Comuni, molti Enti pubblici
che hanno una centralina e quindi ha dato la possibilità di
mantenere questi investimenti; nello stesso tempo ha detto: "per
coloro che esercitano impresa bisogna uscire da questa situazione,
da questa disciplina derogatoria delle regole di carattere
pubblicistico e bisogna seguire la via della quotazione".
A prescindere dagli scenari che, secondo me, sono opportuni,
quindi lo Stato ha detto che bisogna andare nella direzione della
quotazione, non ha detto di andare a valutare delle forme
alternative di aggregazione, di trattative private tra società che
possono dar luogo a tutta una serie di considerazioni. Non ci sono
quindi da dare giustificazioni al percorso di quotazione se
eventualmente verrà individuato, le giustificazioni vanno date se
si percorrono delle strade diverse rispetto alla quotazione per
porsi sul mercato o per rapportarsi con delle società che operano
sul mercato. Dico a tutti i colleghi di fare attenzione perché noi
in Valle d'Aosta abbiamo già avuto delle esperienze di questi
accordi di carattere privatistico, posso farvi l'esempio della RAU.
L'autostrada è stata costruita attraverso una
partnership
della Regione con un socio. La Regione ha messo fuori la
maggioranza del patrimonio, avrebbe dovuto in una situazione
ordinaria avere il 51% delle azioni, invece l'accordo di natura
privatistica è stato organizzato in questo modo: ci sono le azioni
ordinarie, ci sono le azioni privilegiate, quindi che danno delle
remunerazioni diverse, ma cos'è successo dopo? È successo che gli
accordi tra Regione e socio sono stati disciplinati con i patti
parasociali, quelli che sono necessari e fondamentali per poter
agire con dei contenuti di carattere privatistico. Questi patti qui
valgono cinque anni, ora la situazione che noi viviamo è che la
Regione, pur avendo il 51% del capitale, si trova in minoranza e
non può determinare le tariffe, ha perso il controllo della
società. È questo quello che è uscito nel percorso delle audizioni
che porterebbe una strada alternativa di rapporti con altre
società... all'esigenza di chi è il socio più grosso di poter
consolidare il proprio bilancio e questo richiede di avere il 51%
delle quote azionarie, vuol dire perdere il controllo della
società. Qui non bisogna raccontare delle balle ai valdostani,
bisogna essere chiari su questi argomenti. Il percorso di
quotazione, qualora si decide di togliere i lacci a questa impresa
quindi... perché questa è un'impresa, ricordo che nell'ambito delle
audizioni qualcuno ha detto: "
dobbiamo ancora decidere se
vogliamo che CVA sia un'impresa
" e mi pare che i professori
abbiano risposto: "
ma, guardi, che questo non è da decidere, CVA
è un'impresa da quando è stata costituita perché opera nel libero
mercato
". La decisione che dobbiamo prendere oggi, se vogliamo
avere un approccio di natura pubblicistico, quindi è di togliere
CVA dalla modalità in cui ha esercitato l'impresa dal 2000 ad oggi
e riportarla sotto l'amministrazione rischiando di fare un altro
Assessorato, gestiamo CVA come un Assessorato.
Io credo che CVA oggi debba dare il suo contributo com'è stato
detto da tutti alla transizione energetica. Cosa significa questo
quindi? Che CVA ha l'esigenza di potenziare la sua attività
nell'ambito delle rinnovabili ma anche di diversificare.
Diversificare perché? Perché ci sono delle opportunità sul mercato
che mai avremmo pensato che ci sarebbero state nell'ambito
dell'efficientamento energetico, nell'ambito della mobilità
sostenibile ma sono tutte attività che sotto il cappio della legge
Madia non si possono mettere in essere, e questa è un'ulteriore
questione che credo vada chiarita, non si possono mettere in
essere... Tutti i bei obiettivi che mi pare di aver capito noi
condividiamo tutti assieme perché tutti vogliamo andare in questa
direzione, dobbiamo renderli possibili. Se non facciamo questo
percorso, non possiamo perseguire la transizione energetica
attraverso un contributo di CVA, perché CVA si trova costretta a
dover continuare a gestire le iniziative che ha oggi in essere.
Quali sono gli scenari? Io credo che dentro questo volume - perché
è un libro quello che è l'esito di questo percorso di audizioni -
ci sia scritto tutto, c'è scritta la storia di questi ultimi anni
nell'ambito delle società quotate che hanno avuto tutte dei
percorsi di crescita non paragonabili a chi è rimasto sotto la
veste completamente pubblica di modello gestionale. È del tutto
evidente, così com'è evidente che CVA è una grossa risorsa. Perché
vogliono tutti portarcela via? Voi credete che Iren, A2A... che gli
svizzeri vogliano venire in Valle d'Aosta a fare delle
partnership
con noi per decarbonizzare la Valle d'Aosta? Ma
questa gente qui vuol venire a prenderci i soldi per portarli a
casa loro! Io credo che noi valdostani abbiamo l'esigenza di
difendere e sostenere la necessità di controllare quest'azienda
perché il controllo è fondamentale, non lo possiamo perdere, non lo
possiamo lasciare a nessuno!
Cosa significa poi mettere CVA nelle condizioni di poter
crescere? Significa, a mio avviso, una cosa molto importante:
creare dell'occupazione. Mi pare che in questo momento è uno dei
problemi di cui soffre di più la Valle d'Aosta, una CVA che
investe, una CVA forte, una CVA che diversifica nell'efficienza,
nella mobilità, nelle comunità energetiche è una CVA che dà la
possibilità di lavorare. Io credo che oggi sia estremamente
importante fare quello che non è stato fatto sugli impianti a fune.
Nel 1985 grandi investimenti, all'epoca non venne creata una
filiera, una catena produttiva sugli impianti perché, se fosse
stato fatto com'è stato fatto in Trentino, io credo che avremmo
avuto un'opportunità maggiore di sviluppo del nostro
manifatturiero. Con questo voglio dire che attraverso una
collaborazione fattiva; attraverso il Politecnico, che adesso si
insedia in questi giorni a Pont-Saint-Martin; attraverso CVA, che
può svolgere un ruolo centrale sul percorso dell'innovazione
attraverso imprese,
start up
e formazione delle competenze
dei giovani, noi possiamo gemmare delle attività, delle imprese che
operano in questi settori aprendo una porta allo sviluppo della
Valle d'Aosta, all'occupazione qualificata dei giovani che oggi non
hanno delle grosse opportunità.
Continuare a sprecare queste occasioni, a mio avviso, vuol dire
non guardare al futuro della nostra Valle con la stessa intensità
di sguardo con cui guardavano i nostri padri. Io credo che il ciclo
della vita ci renda tutti prima figli, poi padri e poi nonni.
Rispetto ad allora - perché noi oggi leggiamo nelle pagine della
storia cosa dicevano sull'acqua -, io credo che i nostri figli
avranno la possibilità di vedere cos'è successo in Aula in questi
giorni sulla CVA e poi giudicare con il tempo se siamo stati capaci
o meno di dare soddisfazione alle aspettative e ai bisogni della
nostra Valle. È sicuramente un tema che richiede grande
responsabilità e a questo riguardo, come maggioranza, avete potuto
anche vedere dalla nostra proposta di risoluzione che riteniamo di
portare avanti quello che è stato anche l'insegnamento dei nostri
padri: quello di cercare di restituire al territorio, ai valdostani
una parte del valore che viene generato dall'utilizzo delle risorse
idroelettriche. Questo, a mio avviso, è un messaggio molto
importante perché i valdostani hanno fatto dei grandi sacrifici
sull'acqua, la società è stata acquistata con i soldi pubblici ed è
giusto, a nostro avviso, restituire qualcosa perché vivere in
montagna costa più caro che vivere in pianura e noi dobbiamo
combattere contro lo spopolamento della montagna. È fondamentale in
questo momento intervenire sulla riduzione dei costi dell'energia
attraverso quelle che possono essere le utilità che derivano da
questo percorso di quotazione ma è altrettanto importante fare una
battaglia con lo Stato, una battaglia sugli oneri di sistema
attraverso una proposta di bozza di norma di attuazione. Sarà
difficile che si arrivi alla conclusione ma bisogna fare la
battaglia perché la Valle d'Aosta si caratterizza, a differenza
delle altre Regioni, per produrre più energia di quella che consuma
e quindi, essendo anche titolari della rete Deval, siamo noi a
gestire la distribuzione sul territorio. Noi non abbiamo un impatto
negativo sulle reti dello Stato perché il percorso è
unidirezionale, c'è energia che esce dalla Valle d'Aosta, non c'è
energia che entra nel quotidiano.
Credo quindi che, dal momento che non c'è nessuna norma che
giuridicamente dica che questo non può essere fatto, sia giusto
portare avanti questa battaglia, una battaglia estremamente
importante per i valdostani perché oggi gli oneri di sistema
impattano per il 50% del costo della bolletta e sono un pregiudizio
per tutti i valdostani, per le famiglie e anche per le imprese.
Riteniamo pertanto che vada fatta molta attenzione e che si debba
guardare questo tema a 360 gradi perché noi ci preoccupiamo, è vero
ed è giusto... di quale sarà l'apporto, di quale sarà il risultato.
Io non so se guadagneremo nove e mezzo, dieci o otto come... ma, se
andiamo avanti così, perderemo dei soldi, delle possibilità, delle
opportunità di creare del lavoro e metteremo in difficoltà la
società e la Valle d'Aosta. Io credo che la legge Madia vada letta
con molta attenzione perché tutto quest'ottimismo che ho sentito,
che si può fare una norma di attuazione... a mio avviso, provare
sulla legge Madia... non ci può essere perché credo di non dire
delle eresie nel dire che, nonostante ci fosse un Governo amico a
chi governava lo scorso autunno, gli emendamenti che sono stati
mandati giù per modificare la finanziaria, per sottrarre la società
all'applicazione della Madia, non sono stati accolti. Se si leggono
con attenzione i verbali delle audizioni sulla legge Madia, mi
sembra che non ci sia del grosso spazio e oggi la Valle d'Aosta ha
bisogno di crescere, non ha bisogno di incertezze, di buttarsi su
strade senza sapere quale sarà il risultato.
Io credo che bisogna analizzare il percorso delle audizioni, un
percorso estremamente importante, però vorrei condividere questo
passaggio: c'è qualcuno che dice che tre mesi sono stati
importanti, si è fatto un bel lavoro, abbiamo imparato delle cose
ma ce ne volevano altri tre. Allora io chiedo: come faceva quel
qualcuno senza questi tre mesi di lavoro in campagna elettorale a
dire che non bisognava quotare CVA? Lo diceva sulla base della
fantasia o sulla base della consapevolezza? Questo me lo chiedo ma
diciamolo ai valdostani, non prendiamoli in giro su dei temi come
questi, perché qui stiamo giocando sul futuro della nostra Valle!
Non stiamo parlando di ideologie, di temi che ci possono vedere
anche contrapposti, stiamo giocando pesante, stiamo giocando su
quello che sarà il domani della nostra comunità. Mi chiedo pertanto
come si faceva in campagna elettorale a dire di essere contrari
alla quotazione senza aver approfondito l'argomento.
Altro tema: "voi siete arrivati in Aula già sapendo cosa
dovevate fare". Vi rendete conto del significato di
quest'affermazione? Ma se fossimo entrati in Aula su un tema come
questo senza sapere cosa fare, non sarebbe stato grave secondo voi?
La maggioranza ha le idee chiare su questo argomento, ha presentato
una risoluzione che vuole portare la Valle d'Aosta nella
transizione energetica, per portarla bisogna fare questo percorso;
se non si fa questa strada, la società non può acquisire delle
ESCo, non può portare avanti i discorsi che tutti condividiamo. Ho
letto sui siti
internet
che pubblicano degli esperti anche
appartenenti a dei movimenti delle recensioni in cui si dice:
"
la società dovrebbe attraverso la Deval infrastrutturare il
territorio di reti
", ma chi è che paga questa
infrastrutturazione di reti secondo voi? La pagano i cittadini
valdostani nelle bollette, non la paga la Deval, quindi le
infrastrutture che si fanno sul territorio devono essere
corrispondenti ai servizi che vengono erogati. Non possiamo pensare
oggi di riempire la Valle d'Aosta di colonnine per la mobilità
elettrica quando magari fra due anni ci sarà una situazione per cui
le batterie porteranno a un'autonomia di 1500 chilometri. Dopo
succede quello che succede per i distributori della benzina oggi
rispetto al passato, che le politiche portano a eliminarne la
presenza sul territorio, o perlomeno a ridurla
significativamente.
Credo quindi che si debba fare attenzione a come trattare questi
temi. Questo vuole essere il mio accorato appello rispetto a questa
materia ma è solamente accorato perché questo non è un tema come
tutti gli altri sul quale ci possiamo confrontare e avere delle
opinioni diverse, questo è un tema comune per tutti i valdostani.
Se noi stiamo ancora a tergiversare o a preoccuparci se
guadagneremo nove o nove e mezzo, passeremo a produrre cinque e
questo sarebbe un dramma per l'economia della Valle d'Aosta e per
il futuro della nostra comunità.
Presidente
-
Ha chiesto la parola la collega
Spelgatti.
Spelgatti (LEGA VDA) -
Mi alzerei e farei un applauso
proprio scrosciante, mi avete scaldato i cuori, avete tirato in
mezzo Chanoux, i padri, veramente temi che proprio commuovono... il
bene della Valle d'Aosta e quant'altro. Veramente alla fine di
tutti questi discorsi quasi quasi mi sento convinta di tutte le
vostre motivazioni. Il discorso più bello è stato quello della
Consigliera Morelli, incredibile, veramente lei, come al solito, si
mette lì e con la sua
nonchalance
riesce a fare dei discorsi
di quelli proprio ultra convincenti tirando di mezzo la storia e
tutto, peccato che fino a cinque minuti fa, quando era in
maggioranza con noi, era contraria alla quotazione, lei e tutto il
suo Movimento. L'entrata nella maggioranza Casinò - perché questa è
la maggioranza Casinò, quindi c'è da mettersi le mani nei capelli
su chi ci sta governando oggi - le ha dato l'illuminazione...
fantastico. E qual è stato tutto il percorso che lei ha fatto per
fare questo cambiamento, per arrivare a convincersi così
calorosamente da portare i valdostani a far capire tutte queste
motivazioni che devono portare a fare quest'accelerata? È dal 2014
che siete fermi, ma dobbiamo accelerare adesso, non state portando
avanti l'ordinaria amministrazione, non state facendo un accidente
di niente, ma oggi bisogna arrivare a dare l'accelerata sulla
quotazione CVA. Bisogna farlo adesso con questa maggioranza in
questo stato e che cos'è che la spinge in questa sua veramente
illuminazione? I meravigliosi lavori della Commissione CVA. Io non
facevo parte di tale Commissione, sono venuta al primo incontro
giusto per capire che aria tirava e se sarebbe stata una cosa seria
e se sarebbe valsa la pena poi venire e seguire. Me ne sono andata
disgustata e chiaramente non mi sono più presentata ai lavori della
Commissione CVA perché i lavori della stessa avrebbero avuto un
senso ma sapevo già a monte come sarebbero andate le cose, per cui
non è che ci sia venuta con qualche speranza, ho combattuto in quel
momento per far valere determinate posizioni e poi ho detto: va
beh, tanto è sempre la solita cosa, siamo allo stesso scenario di
tutte le discussioni Casinò e quant'altro.
La Commissione CVA avrebbe avuto un senso se non fosse stata
soltanto indirizzata a dimostrare a tutti quanti che
necessariamente bisogna andare sulla quotazione, perché così è
stato dal primo giorno dei lavori: bisogna fare la quotazione,
quindi in quella direzione bisogna andare. Molto tranquillamente
quello che è stato chiesto è stato: "bene, ma io vorrei valutare
tutti gli altri scenari - io e tutti gli altri, in quel momento
parlavo per me - voglio vedere questo scenario ma voglio vedere le
cifre e i dati, procurateci le cifre e i dati; poi voglio vedere
gli altri scenari, ma ci sono delle offerte? Iren, A2A, tutte
quelle che possono arrivare? Bene, le sentiamo, voglio capire,
voglio vedere. Voglio vedere delle cifre, voglio vedere i dati,
voglio vedere i numeri". Tutto questo è stato fatto? Nel momento in
cui tutti quanti vediamo, poi si può dire: "questa no, perché non
va bene, questa si può tenere in considerazione e bisogna
modificare...", ma poi lo si decide tutti quanti insieme, non si
può decidere e parlare di ciò che non si conosce e, se non lo si
vuole conoscere, c'è da preoccuparsi. Perché non lo volete
conoscere, perché non volete vedere i vari scenari? Anche solo per
dire: "fanno schifo, sono assolutamente inaccettabili", ma perché
non porli sul tavolo e studiarli?
Siamo di nuovo nella stessa identica situazione del Casinò,
infatti è preoccupante. Voi non dovete metterci le mani sul CVA
perché siete veramente pericolosi in tutto quello che fate, tutto
quello che toccate, e come sono andate le cose lo dimostra...
Presidente
-
Colleghi, lasciate terminare la
collega.
Spelgatti (LEGA VDA)
-
... la dovete piantare con
questo discorso: tutto ciò che è tecnico non va bene, perché a un
certo punto necessariamente vi ricordo che in questa Valle si
dovrebbe cominciare prima di tutto a capire che ci sono delle leggi
da rispettare - e non sto parlando del caso CVA ma parlo in
generale e riparlo delle questioni Casinò, delle questioni
Monterosa e quant'altro - ed è in quel quadro che la politica si
può muovere. Ogni volta viene detto: "siete troppo tecnici", siete
tenuti anche voi a conoscere le leggi e, quando si va ad affrontare
una situazione di questo tipo, necessariamente bisogna guardare i
numeri, non si può prescindere da essi perché hanno delle ricadute
sul territorio valdostano e sulla Valle d'Aosta... sui principi e
sui numeri, ma anche quelli vanno guardati per poi eventualmente
demolire per dire: "questo sì, questo no" ma motivatamente. Bisogna
avere degli elementi e, sulla base di quegli elementi, prendere
delle decisioni che devono passare attraverso tutto il Consiglio,
non che voi arrivate e dite: "questa è la soluzione, in quella
direzione bisogna andare" e il resto e qualsiasi altra opzione
alternativa non la si guarda e la si scarta a priori, anche perché
siete i primi a dire che non siete dei tecnici! Allora se non siete
dei tecnici, vi avvalete comunque dei tecnici ma non è che perché
voi non siete dei tecnici non si possono studiare le cose e
metterle sul piatto e farle eventualmente analizzare dai tecnici se
non siete in grado di analizzarle voi. Stiamo parlando di CVA,
stiamo parlando della società più importante che abbiamo, voi state
facendo delle operazioni per arrivare a depredare CVA, non per il
suo bene, state lontani da CVA!
Presidente
-
La parola al collega Vesan per il
secondo intervento.
Vesan (M5S) -
Vorrei cogliere l'occasione nel mio secondo
intervento per evidenziare ancora qualche lacuna presente nella
relazione conclusiva della Commissione della maggioranza visto che
è questo l'oggetto della discussione generale. Non tutta la
documentazione che è stata vagliata, sviluppata e studiata
all'interno della Commissione fa parte del materiale che voi
Consiglieri avete a disposizione perché, per esempio, nelle
audizioni per le quali espressamente non è stato consentito lo
streaming
da CVA, è stato presentato un piano industriale in
due versioni: una si chiamava Base e una Sprint, e questo già
denota una certa capacità di comunicazione da parte del Consiglio
di amministrazione nell'indirizzare le scelte di questo Consiglio,
capacità che sta ancora cercando di sfruttare sui giornali al
giorno d'oggi. La parte divertente di questa cosa però è che,
essendo un piano industriale, doveva essere non solo non trasmesso
in
streaming
ma pure secretato. Il nostro Presidente Nogara
ha voluto assolutamente che fossero pubblicati tutti i verbali
integrali salvo gli
omissis
e chi decideva gli omissis? Il
Presidente Nogara insieme al Consiglio di Amministrazione CVA, due
figure particolarmente orientate se vogliamo sulla scelta che
questa Commissione doveva fare. Per fortuna abbiamo fatto alcune
domande e alcune di queste sono state integralmente riportate e,
grazie alla scelta di mettere i verbali sulla
Home page
del
Consiglio, tutti possono vedere. Il piano industriale alternativo,
quello base, quello che probabilmente non dobbiamo nemmeno citare,
prevede un CAGR, queste sigle terribili in inglese ma che in
italiano si chiama Tasso Annuo di Crescita Composito, che
normalmente è un indice economico. Forse il collega Aggravi potrà
illustrarcelo meglio di come lo uso io, è utile per paragonare le
performance
di gruppi omogenei, società per azioni negli
stessi settori. Ebbene, questo Tasso Annuo di Crescita Composito
previsto dal piano base di CVA era del 10,1%, nessuno di voi in
Consiglio ha visto questo piano industriale perché la decisione
della maggioranza della Commissione è stata che la segretezza su
questo piano era tale per cui nemmeno con il vincolo di segretezza
poteva essere trasmesso agli altri Consiglieri, cosa che noi in
Commissione abbiamo richiesto. Grazie comunque alle domande che non
abbiamo fatto e alle risposte che abbiamo avuto, parte invece delle
risposte di CVA erano cancellate dagli omissis, abbiamo potuto
verificare che questo Tasso Annuo di Crescita Composito sarebbe
stato per CVA, con il pieno rispetto dei vincoli della Madia, del
10,1%, quindi più alto di una grandissima parte delle società
concorrenti credo sulle quali noi ci confrontiamo nella fase di
esame di tutti questi margini di crescita. Certo il Tasso Annuo di
Crescita Composito in caso di votazione era più alto ma questo
risultato del 10,1% annuo è sicuramente diverso dalla dichiarazione
che viene fatta da questa maggioranza in quest'Aula, cito, per
esempio, il collega Farcoz che dice che CVA è ingessata dalla
Madia, anzi ha una doppia ingessatura perché prima era vincolata
addirittura dalla legge regionale n. 20. Adesso io non so che cosa
sia la doppia ingessatura, abbiamo dei medici in Aula, per fortuna
sempre di più e quindi potranno illustrarcelo meglio ma ingessato
vuol dire che non si può muovere, se garantisce una crescita annua
più alta di gran parte delle migliori aziende che operano sul
settore in Italia, forse ingessatura non è il termine corretto.
Sull'uso della terminologia il collega Farcoz, il nostro
Chevalier de la langue
che finalmente abbiamo sentito
esprimersi con dovizia in quest'Aula forse perché prima il suo
vicino di banco lo inibiva, abbiamo avuto l'occasione di scoprire
che l'acronimo francese per indicare la nostra società è CVA, CVA è
divertente, lo ha detto cinque volte nell'intervento. Per fortuna,
noi siamo ancora una Regione bilingue e la nostra società, fintanto
che è completamente regionale, ha un nome anche in francese il cui
acronimo non è quello da lei citato ma c'è sempre un'occasione per
crescere anche nell'uso della lingua.
La collega Morelli ha detto che la quotazione è la nuova parola
tabù, una volta era il sesso, poi la morte, adesso la parola tabù è
quotazione; quotazione è solo una parola, che cosa comporta però
quotazione? Non è il fatto che sia quotato in Borsa, che quindi il
valore della nostra società si è espresso in valore di azioni
invece che in valore in euro o in fatturato, il problema non è che
vogliamo quotarla in Borsa, il problema è che vogliamo vendere
delle quote, il problema è la vendita di CVA. Quello che per noi è
un patrimonio assoluto, qui qualcuno ha parlato dei nostri padri,
dei nostri nonni per dieci generazioni. Noi abbiamo comprato non il
nome CVA, abbiamo comprato le dighe, le centrali e le reti di
distribuzione e adesso, grazie al fatto che nel 2021 finiremo di
pagarle... sì, è vero che nel frattempo hanno fruttato tanto alla
Regione ma non abbiamo ancora finito di pagarle, è vero che nel
2021 potrebbero essere tutte nostre ma noi arriviamo in anticipo
con questa maggioranza e decidiamo che vendiamo non i gioielli di
famiglia, vendiamo casa nostra, perché l'utilizzo delle acque,
anche al fine idroelettrico, è quello che è stabilito dal nostro
Statuto come la definizione di noi stessi, noi stessi
Amministrazione autonoma della Valle d'Aosta, è il nostro Statuto
che lo stabilisce ed è quello il motivo per cui noi e solo noi
possiamo permetterci di superare la Madia. Qui tutti hanno paura e
dicono: "la Madia, la legge dello Stato, dobbiamo solamente
rispettarla". Purtroppo dobbiamo rispettare questa norma e un sacco
di altre terrificanti norme fatte approvare dal Governo Renzi e dal
Governo Gentiloni ma, per fortuna, un po' alla volta riusciremo a
superarle, siamo riusciti a superare il
Jobs Act
grazie al
Governo nazionale e come facciamo a superare la Madia? La superiamo
esattamente come ci è stato detto in Commissione da parte
dell'eligendo Presidente della Commissione paritetica, che ha detto
queste parole - la citazione non sarà testuale -: "le norme di
attuazione sono di rango costituzionale perché derivano dal nostro
Statuto". Il nostro Statuto, per nostra fortuna - ed è il motivo
per cui siamo qui a dire che la Valle d'Aosta è una Regione
autonoma -, supera le leggi dello Stato e quindi possiamo provare a
seguire una strada che ci permetta di superare la Madia. Possiamo
farlo magari confrontandoci con il Governo, lo abbiamo fatto con
questa Commissione per valutare se questa possibilità c'era? No,
non l'abbiamo fatto perché probabilmente è una strada da non
seguire, esattamente come la strada auspicata dai colleghi di
fronte a me, che noi naturalmente non condividiamo in nessuna
maniera: quella della vendita diretta. La vendita diretta di cui si
è discusso in Commissione e a maggioranza la Commissione ha deciso
di affrontare anche questa possibilità, lo ha deciso ma non lo ha
fatto probabilmente perché non vi era tempo a disposizione o gli
esperti non erano raggiungibili visto che era Finaosta che ce li
trovava per conto nostro. La dichiarazione che questa possibilità
di vendita fosse comunque superiore al 51% e ci avrebbe fatto
perdere il diritto su CVA non abbiamo potuto approfondirla in
nessuna maniera perché non abbiamo visto nessuna offerta, nessun
documento, non ci siamo confrontati con nessuno. L'unica persona
che all'interno della Commissione ha dichiarato che le proposte
superavano il 51% è stato lei, Presidente, non sappiamo sulla base
di quali fonti, ci sarebbe piaciuto condividerle, non ha voluto
farlo. Non abbiamo fatto nessuna audizione in tal senso, io non so
su quali atti è stato fatto, però noi saremmo favorevoli a
proseguire i lavori, studiare e confrontarci anche su questo, però
solo noi.
Veniamo infine all'ultimo intervento del collega Marquis, che è
sempre foriero di un sacco di stimoli e che ha detto: "noi siamo
qui per prendere una decisione positiva o negativa", questo è stato
l'
input
, ribadendo quindi sostanzialmente la nostra
obiezione nei confronti dei lavori di tutta la Commissione. Il
problema quindi è: o quotiamo in Borsa, o non quotiamo in Borsa e,
se non quotiamo in Borsa, non ci interessa nemmeno quali sono le
altre strade, questa è la strada che è stata seguita da tutta la
Commissione e praticamente da tutti i suoi interventi all'interno
della stessa. Lei ha citato l'Enel e ha detto: "per fortuna siamo
riusciti a liberarci dal monopolio dell'Enel". Il monopolio
dell'Enel? L'Enel è pubblica. Per fortuna, la produzione
idroelettrica era tutta pubblica prima perché, grazie a questo, noi
siamo riusciti ad acquistarci e a mantenere pubblica solo in Valle
d'Aosta la produzione idroelettrica, solo noi ci siamo comprati le
dighe, la rete di distribuzione e tutto quanto. Abbiamo investito
il 70% del bilancio regionale di quell'anno e abbiamo fatto bene,
probabilmente fra le scelte delle precedenti maggioranze valdostane
è l'unica che ricordo con particolare soddisfazione. La capacità
poi di rivoltare la frittata e il farlo dichiarando di voler essere
chiari con i valdostani, per esempio, citando il disastro delle
azioni privilegiate per quello che riguarda la RAV... certo che è
un disastro valutare le azioni privilegiate come se fossero
ordinarie e scoprire dopo cinque anni che il privilegio è finito,
ma la proposta delle azioni privilegiate è stata utilizzata in
Commissione per valorizzare la quotazione, quindi a favore. È
divertente che adesso lei usi tutto alla rovescia per dire l'esatto
contrario. Per quanto riguarda le opportunità sul mercato date dal
risparmio energetico, le famose ESCo, nelle quali la CVA non può
operare se rimane all'interno della Madia, alla fine ben venga che
non sia essa a occuparsene. Noi abbiamo un impianto diciamo
imprenditoriale manifatturiero in Valle d'Aosta che quello sì è
pesantemente ingessato dalle ingerenze della pubblica
Amministrazione e se esiste la possibilità di operare sul mercato
del risparmio energetico, perché deve essere CVA a occuparsene?
Solo perché sono redditizie? Ma ben venga che un'imprenditoria
redditizia possa installarsi sul nostro territorio dopo che per
anni queste Amministrazioni l'hanno boicottata sistematicamente. Il
gemmare quindi delle attività, la nascita delle
startup
viene fuori se CVA non ci mette le mani, ma se CVA ci mette le mani
con la nostra garanzia e con l'utile che finisce per il 30-35%, non
sappiamo ancora quanto, nelle mani di qualcun altro che sicuramente
è fuori Valle, non stiamo aiutando la nostra imprenditoria nemmeno
un po'.
Noi siamo i titolari della rete Deval e quindi - chiedo scusa se
anticipo la discussione sulle proposte della maggioranza -
"producendo noi più corrente elettrica - queste sono le panzane
tirate fuori in quest'Aula - di quella che usiamo in Valle d'Aosta,
il flusso della corrente è unidirezionale",
le sue testuali
parole sono:
"
percorso unidirezionale
". Il percorso
unidirezionale dell'energia esiste solo nella fantasia di chi non
sa come funziona perché se solo leggesse la bolletta di CVA che
riceve a casa, sempre che si fornisca di corrente della CVA visto
che ci sono comunque soluzioni più economiche anche sul territorio
valdostano, scoprirebbe che nel pacchetto di produzione energetica
che CVA vende in Valle d'Aosta attraverso la nostra rete, quella
famosa rete unidirezionale, è al 60-70% composto da energia che non
proviene da fonti rinnovabili, e questo perché? Perché noi la
nostra corrente elettrica prodotta da attività rinnovabile la
vendiamo fuori e poi utilizziamo e compriamo da fuori corrente
elettrica prodotta con altri sistemi in altre parti del nostro
Paese. Dico "nostro Paese" esattamente come l'ha dichiarato
Marquis, che, a seconda del suo intervento, usa il nostro Paese
come Valle d'Aosta, come Italia, in realtà i benefici relativi alla
riduzione del cambiamento climatico non ci sono solo in Valle
d'Aosta, ma in Italia e, per fortuna, nel mondo intero.
Ultimo punto: "questa maggioranza è arrivata già prima dei
lavori della Commissione con le idee ben chiare", sì, ce ne siamo
accorti. L'unica esitazione era nelle dichiarazioni di
Madame la
pirouette
- chiedo scusa al Consigliere Lucianaz se rubo questo
suo termine - che fin da subito si è dichiarata verbalmente
perplessa e volenterosa nello studiare, ma non è così. Questa
maggioranza è stata costituita esclusivamente sul fatto di
recuperare dei soldi da CVA per la propria campagna elettorale e in
questo senso sta operando e facendo fretta a tutta l'Aula.
Ebbene, una piccola informazione sull'installazione delle
colonnine per l'approvvigionamento idroelettrico, il collega
Marquis ha detto: "non possiamo neanche spendere i soldi e
investire". Enel X - che una società operante in Valle d'Aosta e
che è un ramo derivato dalla famosa Enel di cui, per fortuna, ci
siamo liberati - installa le colonnine sul territorio valdostano in
modo completamente gratuito. Alcune Amministrazioni comunali hanno
preferito ricorrere all'installazione di colonnine a pagamento, non
sappiamo perché, forse sono degli amministratori più oculati e
seguono strani criteri che a noi della minoranza sono preclusi.
Ebbene, queste colonnine possono nascere sul territorio
gratuitamente perché basta che qualcuno chieda a Enel X di
installarle e essa le installa con un contratto in base al quale le
spese di installazione sono a loro carico e le spese per toglierle
in qualunque momento in cui l'Amministrazione comunale lo voglia
fare sono sempre a loro carico. Potremmo quindi tranquillamente
riempire di colonnine la Valle d'Aosta, quello che non c'è è una
rete di distribuzione che possa alimentarle tutte se vogliamo
davvero arrivare allo sviluppo della mobilità elettrica in Valle
d'Aosta. Quello che manca è una legge regionale per il
finanziamento della distribuzione delle auto elettriche e delle
colonnine di ricarica, manca perché è ferma da un anno fra la
pigrizia dei presidenti delle commissioni che faticano a trovare
una data in cui incontrarsi congiuntamente e la volontà di
depauperare il fondo a quest'attività destinata, non perché le
colonnine sono un investimento che stiamo ancora valutando.
Sappiamo quindi che CVA può investire sul territorio valdostano e
può crescere anche restando all'interno dei vincoli della Madia e
quindi è doveroso per non vendere un pezzo di casa nostra... perché
anch'io ho nonni e padri che vivono in Valle d'Aosta e l'abitudine
ad affittare le case e a non vendere i beni di famiglia è radicata
nei valdostani, e sono fermamente sicuro che se arrivassimo a un
referendum dicendo ai valdostani: "vi diamo uno sconto sulla
corrente"... sconto che avremmo potuto dare loro anche adesso
grazie all'utile della società "ma non ve lo abbiamo dato perché ci
serviva poter recuperare i soldi per la quotazione in parte"...
"diamo ai valdostani un po' dei soldi della quotazione perché il
resto ce lo teniamo", per farci che cosa? "Non ve lo diciamo ma
adesso votate per farlo". Ebbene, Signori, se queste sono le idee
chiare della maggioranza, meno male che siamo in minoranza!
Dalle ore 11:39 assume la presidenza il Vicepresidente
Distort.
Distort (Presidente)
-
Ha chiesto la parola il
collega Marquis.
Marquis (SA)
-
Per fatto personale, non replico
alle considerazioni che sono state fatte perché replicherò
nell'intervento successivo ma solo a chiarimento di un fatto
specifico. Credo che il collega Vesan abbia distorto le
considerazioni che ho fatto seppure ritengo di aver parlato in modo
molto chiaro: ho detto che oggi è un giorno importante perché
quello che verrà deciso avrà sicuramente o un segno negativo nella
storia della Valle d'Aosta, o un segno positivo in funzione di
quello che sarà l'esito della votazione. Collega Vesan, quindi non
stia a fare dei giochini di parole perché sono abituato a parlare
chiaro e ad assumermi la responsabilità di quello che dico!
Presidente
-
Ha chiesto la parola il
Vicepresidente Farcoz.
Farcoz (UV) -
Solo per fatto personale.
Je m'adresse à
mon ami Louis
, o se preferisce al mio amico Luigi. Solo per
dire che il tasso di crescita a cui ha fatto riferimento prima, è
stato possibile raggiungerlo per gli investimenti fatti
ante
Madia, dalla Madia in poi la società non ha più potuto fare
investimenti che hanno potuto farla crescere.
Presidente
-
Ha chiesto la parola il collega
Manfrin... c'è un accordo in Aula, allora la parola al collega
Vesan.
Vesan (M5S) -
Parlo per fatto personale perché il terzo
intervento non è ammissibile, per fortuna il collega Farcoz mi ha
chiamato Luigi, quindi ne approfitto... in quell'occasione io ho
espressamente richiesto se questi valori corrispondevano a quelli
che si potevano ottenere pur assoggettati alla legge Madia, anche
perché non stiamo parlando dei risultati conseguiti nel triennio
precedente: stiamo parlando di un piano industriale, che, come
tutti i piani industriali, prevede un tasso di crescita annuo
composto calcolato sul futuro, non sugli investimenti fatti in modo
pregresso. Questa sua precisazione, nonostante la nostra amicizia,
quindi la trovo assolutamente non corretta.
Presidente
-
Ha chiesto la parola il Consigliere
Mossa.
Mossa (M5S) -
Intervengo per il secondo intervento. Fino
a poco tempo fa in quest'Aula ci si lamentava per il prezzo
carissimo delle nostre autostrade, RAV e SAV. La colpa di queste
criticità è stata assegnata al fatto che queste società sono
private e che non è più la Regione a deciderne le tariffe. Tanto
basta per capire che, nel momento stesso che il privato con
qualsiasi quota, anche minoritaria, entra all'interno della società
pubblica, questa deve modificare la sua natura e dal fare
l'interesse pubblico, che non sempre viene identificato come valore
monetario, passa a fare utili per i soci, cioè il mero profitto
economico: questo spiega gli aumenti vertiginosi di RAV. Se RAV
fosse interamente pubblica, di sicuro non sarebbe l'attuale
macchina per fare soldi ma farebbe l'interesse dei valdostani che
viaggiano per lavoro ogni giorno, dei turisti, che sarebbero
incentivati a venire in Valle d'Aosta, ridurrebbe drasticamente il
traffico sulle strade statali abbassando i rischi e diminuendo
l'inquinamento della nostra regione. Questo è il vantaggio delle
società pubbliche: fare l'interesse dei cittadini. Il privato
invece mira solo ed esclusivamente al profitto. Abbiamo l'esempio
qui a pochi passi però a quanto pare non basta. Per CVA è la stessa
identica cosa, nata con la
mission
di tutelare il nostro
ambiente e il territorio nell'interesse dei cittadini valdostani
verrà trasformata in una macchina per fare soldi a discapito di
tutto ciò per il quale è stata creata, diventerà una RAV 2.0. Molte
società incantate dal miraggio della quotazione, quando si sono
rese conto che quotarsi ha portato più disagi che benefici, hanno
deciso di fare un passo indietro con il
delisting
, che
ricordo essere molto più oneroso rispetto all'ingresso nel mercato
telematico azionario. Noi che invece abbiamo ancora la fortuna di
avere una società così importante interamente nelle mani dei
valdostani cosa facciamo? La quotiamo in Borsa.
Per rispondere alla collega che afferma che siamo tutti
spaventati dalla parola "quotazione" e non per ripetere quello che
ha poco affermato il collega Vesan, dico solo che non è la parola
in sé che suscita preoccupazione ma il suo significato, votare
uguale vendere, vendere una parte di società dei cittadini
valdostani ai privati: è questo il significato. Mi fa molta paura,
collega, perché, come tutte le società private, la quotazione in
Borsa è solo il primo passo verso la privatizzazione. Per fare un
esempio di crescita, come faceva qualche collega poc'anzi,
prendiamo la SME (Società Meridionale di Elettricità), nel 1992 la
controllata dell'IRI viene smembrata in tre società, messa sul
mercato e svenduta nei tre anni successivi: Nestlè si aggiudica
Italgel, Motta e Alemagna, poi Barilla mette le mani su Pavesi,
Cragnotti acquisisce la Cirio, Bertolli De Rica e infine la cordata
Benetton-Del Vecchio conquista GS e Autogrill che rivenderà ai
francesi di Carrefour per dieci volte il prezzo d'acquisto: ecco la
crescita della società e non era sicuramente nei suoi obiettivi
essere smantellata. Che futuro vogliamo per CVA? Vogliamo che
diventi come la SME o che sia la nostra RAV 2.0?
Vorrei far presente a qualche collega che è stato Presidente di
RAV, e che forse meglio di chiunque altro qua dentro ci può
riportare cosa significhi avere all'interno di una società il
privato... lo stesso collega con la sua forza politica chiedeva che
la società ritornasse in mano al pubblico. Recito ciò che
promettevano a tal proposito con il loro programma elettorale, tra
l'altro, condivisibile: "
abbiamo costruito l'autostrada
Aosta/Monte Bianco con denaro pubblico per togliere il traffico
dalla strada statale, dai centri abitati per favorire la qualità
dell'ambiente e la sicurezza. Oggi, a causa delle tariffe elevate,
l'autostrada è deserta. Come risolvere il problema? L'autostrada
deve diventare di proprietà pubblica perché in questo modo è
possibile ridurre le tariffe come a Bolzano. Oggi è possibile
acquisirla completamente utilizzando i fondi in cassa e parte delle
risorse in disponibilità del Traforo del Monte Bianco insieme alla
rata pagata con i pedaggi
". Ecco, questo collega che aveva
capito i vantaggi di una società pubblica e gli svantaggi di una
società con dentro i privati, perché ha vissuto l'esperienza in
prima persona, ha capito che l'unico modo per risolvere il problema
era quello di rendere la società interamente pubblica. Per CVA è la
stessa cosa con il vantaggio che è già pubblica e non c'è bisogno
di fare nulla se non lavorare solo ed esclusivamente sulle norme di
attuazione. Il parere sulle norme di attuazione lo dobbiamo
ascoltare da esperti giuristi come il professor Louvin e non da
architetti, politici e altre figure che con la giurisprudenza non
hanno nulla a che fare. Sempre per rispondere a questo collega, la
gestione aziendale non dipende solo da chi possiede la maggioranza
delle azioni ma ci sono leggi e norme che tutelano anche i soci di
minoranza e le decisioni prese dalla società che non vanno a
vantaggio di tutti i soci, anche quelli che hanno quote
minoritarie, possono essere impugnate dagli stessi in cause
processuali e spesso le vincono, ma questo sono sicuro che lo sa
bene.
Dalle ore 11:45 assume la presidenza il Vicepresidente
Farcoz.
Presidente
-
La parola al collega Manfrin.
Manfrin (LEGA VDA)
-
Ho voluto raccogliere un
pochino le indicazioni che sono arrivate dai colleghi di
maggioranza per cercare appunto di comprendere come in qualche modo
si sarebbe cercato, si cercherà nel proseguo di questo Consiglio di
difendere la posizione della maggioranza. Devo cominciare a dire,
anche se mi sta dando le spalle, che l'atteggiamento del collega
Marquis è molto preoccupante perché, quando un democristiano, che
con solitamente toni pacati ci spiega come si fa la politica, ci
spiega come si gestisce il pubblico e ovviamente poi scarica la sua
forza, la sua potenza nei numeri di quando governa, si infervora in
questa maniera e comincia a sbraitare, evidentemente sta difendendo
qualcosa o ha paura che gli venga toccato qualcosa che gli sta
particolarmente a cuore, e questo chiaramente fa suonare
sicuramente un campanello di allarme.
Atteggiamento altrettanto indisponente ma opposto invece è
quello tenuto dalla collega Morelli, che con la sua voce melliflua,
con la sua capacità dialettica, con la sua conoscenza della storia,
ci spiega e giustifica l'ennesima giravolta del suo movimento e sua
personale. Io ricordo che, quando eravamo in Comune ad Aosta la
collega Spelgatti e io, discutevamo già con quelli che poi appunto
tra le varie vicissitudini politiche sono poi passati ad altri
gruppi consiliari ma ai tempi appartenevano al gruppo di Alpe e ci
dicevamo, discutendo delle questioni di CVA, che su tante questioni
eravamo lontani ma sulla questione del CVA invece ci trovavamo
d'accordo e ci sembrava effettivamente strano, questo però ci
risulta ancor più strano vedendo la mutazione genetica che si è
ingenerata in lei, collega Morelli, con il passare del tempo. È
sufficiente agguantare lo scranno di maggioranza, magari con una
bella presenza di Commissione, per mutare radicalmente la posizione
che si è tenuta in maniera anche fiera e battagliera all'interno di
quest'Aula. Ancora più basito mi ha lasciato quando lei ci ha
spiegato che avere una società che fa della trasparenza uno dei
propri obblighi, una delle proprie bandiere... la trasparenza
diventa un ingranaggio troppo rigido. Devo dedurre quindi che la
tanto decantata necessità di Alpe di trasparenza, di legalità, di
partecipazione così come nell'acronimo da voi inserito, si
trasforma in "no, però va bene la trasparenza ma non esageriamo
perché altrimenti poi si possono scoprire troppe cose".
Sono invece rimasto stupito, e piacevolmente, da quanto ha detto
il collega Barocco nello specifico sul tema del referendum, sono
assolutamente lieto della sua presa di posizione e dal suo
dichiarare di non avere paura di una consultazione popolare, che va
esattamente nel senso di una delle proposte di cui avremmo modo di
parlare successivamente e che quindi apre la possibilità anche ai
cittadini valdostani di poter esprimere la propria opinione.
Tornando un attimino invece a quello che ci ha spiegato il
collega Marquis, sempre molto preciso nei suoi interventi, il
collega ci ha detto che la quotazione in Borsa è l'unica
opportunità che abbiamo per salvare CVA dalle speculazioni.
Effettivamente io devo dirle, collega Marquis, che se io dovessi
pensare a un luogo dove non ci sono speculazioni, penserei
immediatamente al mondo della Borsa... sarebbe il mio primo
pensiero, mi salterebbe proprio così come prima idea:
effettivamente se proprio devo affidare un qualcosa dove si possono
evitare speculazioni, ma perché non affidarlo al mondo della Borsa,
dove in realtà, per esempio - non faccio il caso di CVA ma mi
astraggo -, si muovono i fondi di investimento, che non sono
effettivamente dei fondi che sono interessati a massimizzare il
profitto, giustamente, ovviamente legittimamente, ma sono in realtà
delle astute coperture di associazioni benefiche che nascondono il
loro reale vero interesse: quello appunto di difendere il benessere
dei cittadini valdostani, delle proprietà pubbliche a loro
affidate.
Quello che però mi preoccupa ancora maggiormente è che si venga
qui in Aula, soprattutto lei, collega Marquis, a dirci che oggi si
prenderà una decisione su CVA. Ora, facciamo un attimo la genesi di
questa decisione: questa relazione che stiamo discutendo oggi
doveva essere discussa lo scorso Consiglio, non si è riusciti
ovviamente. Lo scorso Consiglio il movimento a cui mi onoro di
appartenere in collaborazione con il movimento MOUV' ha presentato
ben sette ordini del giorno sul tema di CVA perché, così ci è stato
detto, bisognava presentare tutti gli ordini del giorno all'inizio
della discussione del Consiglio. Io anche cercando e ricercando non
ho visto ordini del giorno della maggioranza in quella giornata
specifica ed ero convinto, collega Marquis, che la discussione
della relazione poi non fosse seguita da un voto. Significa quindi
che oggi voi sapete dove puntate tutta la decisione di CVA? Su una
risoluzione di maggioranza. L'importanza, il peso, il valore e
tutto quello che ci avete raccontato, la società da un miliardo e
tutto... il futuro di questa società quindi è legato a una
risoluzione proposta dalla maggioranza che non era stata pensata
nello scorso Consiglio ma che è stata fatta in tutta fretta in
risposta alle iniziative presentate da noi ed è una risoluzione che
viene presentata da una maggioranza che ha 18 componenti su 35.
Significa che tutta questa trasparenza, tutta questa importanza,
tutto questo peso e questo futuro voi volete deciderlo in virtù di
una risoluzione consiliare a colpi di maggioranza, a colpi di un
voto di maggioranza. Questa è, secondo me, la cosa più preoccupante
perché le decisioni - e lo ha detto molto bene la collega Spelgatti
- si possono e si devono prendere ma si devono prendere soprattutto
su temi di questo tipo in maniera partecipata, in maniera
ragionata, avendo dati alla mano e non in fretta e furia come
invece state facendo voi con la paura! Mi è sovvenuto peraltro un
brano del "Se questo è un uomo" di Primo Levi, che parlava del
momento della partenza, della fuga, quando si smobilitava il campo
di concentramento, due prigionieri fecero i fagotti in fretta e
furia pur essendo malati e scappando con tutti coloro che
scappavano dal campo di concentramento perché, pur essendo malati,
avevano paura che rimanendo sarebbero stati uccisi, quindi sapevano
benissimo di non poter affrontare la marcia ma, di fronte a questo
pericolo, in realtà si sono vestiti di tutto punto e sono partiti
per mettersi di fronte alla scelta, per mettersi di fronte al fatto
compiuto e non potersi più tirare indietro. Questo mi ha suscitato
esattamente la stessa identica opinione.
È già stato ben detto e ben riassunto dal collega Cognetta quali
sono i rischi questa scelta, quali sono i rischi di una scelta non
ponderata e quali saranno anche le possibili conseguenze, e quello
che voi volete fare è mettere di fronte a una scelta non ponderata
ma vincolante la vostra maggioranza per dire: "beh, ormai abbiamo
votato, abbiamo deciso così e quindi così è. Nessuno si può tirare
indietro perché voi ormai avete votato". Allora, di fronte a questa
scelta, visto che ho letto oggi e vedo che molte agenzie stanno
battendo un comunicato stampa dove dicono che Rete Civica bada ai
contenuti, bada alle questioni politiche... ricordando che, grazie
a Rete Civica, oggi questa maggioranza vuole prendere una decisione
che sicuramente non vi farà piacere, perché noi le vostre posizioni
le conosciamo anche se siete stranamente silenti questa mattina, vi
voglio chiedere: siete contenti dei contenuti che avete
avallato?
Président
-
Nous sommes en discussion générale. Y
a-t-il d'autres collègues qui souhaitent intervenir? La parole au
collègue Gerandin.
Gerandin (MOUV')
-
Non starò a ripetere quello che
è successo in questa Commissione speciale di cui ho avuto comunque
il piacere di farne parte. Nelle premesse ringrazio anch'io tutti,
sicuramente il Presidente, sicuramente quelli che sono intervenuti
e i colleghi della Commissione speciale, perché, al di là di tutto,
è stato un passaggio che sicuramente ci ha arricchiti dal punto di
vista della conoscenza. Fatta questa breve premessa, l'impressione
è un po' quella di tanti che mi hanno preceduto, nel senso che
fosse la volontà della maggioranza di condizionare la scelta verso
la quotazione in Borsa di CVA ha probabilmente impedito di
analizzare, di valutare scenari e soluzioni alternative. È un po'
l'impressione che si è avuto sin dal primo momento e di questo è
inutile dire che ci dispiace, però io vorrei tornare più che altro,
più che sui lavori della Commissione, sull'opinione che ho in
merito alla società CVA: è il fiore all'occhiello, è un valore
aggiunto, è la società che ci permette di avere comunque degli
utili da mettere a bilancio regionale, una delle poche società
partecipate che ha comunque degli utili. Quello che volevo dire è
che oggi, al di là di quello che sarà l'impegno della risoluzione
su cui nei termini e nei contenuti interverrò all'atto in cui
andremo a discutere della stessa, non è l'atto conclusivo perché
comunque il tutto verrà demandato a una legge e questa legge sarà
il momento vero del confronto in quest'Aula.
Detto questo, mi preoccupo comunque di come c'è stato questo
approccio da parte di questa maggioranza a quello che sarà un iter
legislativo obbligatorio, per cui, al di là del valore della
risoluzione, ci va un atto alla base di questo, perché? Perché io
ci tenevo un po' a sottolineare, al di là di quello che è stato il
passaggio storico e la ricostruzione storica di CVA... e
l'intervento fatto dal collega Marquis ci ha ricordato che questa
CVA è stata per anni il salvadanaio della Regione, ha distribuito
oltre 600 milioni di utile, abbiamo avuto 2 miliardi di fiscalità
di ritorno in tema di fiscalità e questa, collega Marquis, è
l'unica cosa che condivido del suo intervento; questo perché?
Perché io ci tengo a sottolineare un passaggio che per me è
assolutamente importante: noi in questo momento citiamo la Madia a
corrente alternata nel senso che la citiamo quando ci interessa e
della Madia, quando ci sono altri aspetti, contano meno. La prima
considerazione da fare è che non stiamo quotando, procedendo alla
quotazione di una società in perdita, anzi, perché la Madia nei
suoi passaggi cita l'obbligo di dismissioni di società in perdite
e, quando dico che stiamo procedendo o dando indicazioni di andare
nel senso della quotazione di una società che non è in perdita,
nessuno ha citato gli ultimi dati di cui siamo in possesso relativi
all'andamento della società CVA. Questa società ha avuto un margine
operativo lordo nel 2017 di 121 milioni di euro e ha un utile
netto, vale a dire un dividendo a disposizione dell'azionista, di
40 milioni di euro. Nel 2018 i dati, seppur in assenza ancora di un
bilancio ufficiale ma forniti direttamente dalla
governance
della CVA, ci dicono che i conti della CVA procedono benissimo, che
abbiamo un incremento del 15%, fai quattro conti e significa che
noi avremo un margine operativo lordo di circa 140 milioni e
probabilmente un utile netto di circa 46 milioni. Ricordo questo
perché? Non entrerò nello specifico dei punti della risoluzione che
avete presentato ma fra le altre proposte che fate c'è quella di
promettere una distribuzione all'interno di quello che sarà un
rimborso ai residenti di una quota significativa della componente
energetica.
Io parto da alcune considerazioni che ho sempre condiviso. Io mi
ricordo che già sul DEFR - di cui avevamo dato indicazione a voi ma
che poi questa maggioranza ha approvato... - c'è scritto che, per
quello che riguarda il riparto degli utili di CVA, gli utili
dovrebbero essere messi per una crescita del sistema Valle d'Aosta,
per rifinanziare i mutui, i fondi di rotazione, per ridare slancio
all'economia valdostana. Ora, non è che possiamo pensare di avere
risorse all'infinito, bisogna fare delle scelte. Io penso che in
questo momento se noi chiediamo ai valdostani, rispetto ad alcuni
dati che ho citato prima: 2.500 posti persi nel mondo
dell'edilizia, una paralisi assoluta per quello che riguarda il
settore sia pubblico che privato in materia di edilizia e altri
ancora, poi non sto a citarli tutti perché abbiamo davvero
un'economia ferma al limite della recessione... io penso che se
facessimo ai valdostani la proposta di istituire a livello
regionale... una proposta come quella degli 80 euro di Renzi o
reddito di cittadinanza, i valdostani ci direbbero: "per favore,
dateci lavoro, create occupazione". Ne sono veramente convinto, lo
penso anche perché leggo a livello nazionale quali sono i ritorni
in merito a queste misure così chiaramente di carattere più che
altro populista, la gente chiede degli interventi veri. Noi qua non
abbiamo bisogno di dipendere dalle scelte dello Stato, qua dipende
da scelte direttamente nostre e la vostra proposta, almeno in quel
passaggio, mi sembra davvero la riproposizione di scelte più che
altro di carattere populista. Mi dispiace anche che questa scelta -
chi mi preceduto lo ha detto - venga fatta da una maggioranza in
stile sopravvivenza - io non oso dire altri termini - che ha
probabilmente rielaborato il loro "Padre nostro quotidiano", nel
senso che ti dice: "dateci oggi il nostro annuncio e la nostra
promessa quotidiana", per cui davvero in un momento di grande
difficoltà... e su questo condivido il fatto che una maggioranza
che, oltre che annunci, davvero fa poco, ma, al di là di questo, è
una maggioranza che poi deve andare a chiedere di volta in volta
l'aiuto, il paracadute, il salvagente... chiamiamolo come vogliamo
alle forze politiche di turno, per poi essere magari obbligati di
volta in volta - guardo lei, Presidente - a fare il giro e
ringraziare gli uni e gli altri per aver salvato un Governo che
davvero è delegittimato e inconcludente.
Quando la collega Morelli diceva che stare fermi si indebolisce,
sono anche d'accordo, per la carità, che in un'azione
amministrativa non bisogna stare fermi ma neanche prendere delle
scelte che poi condizionino il futuro perché questa scelta sarà una
scelta di non ritorno: questo è chiarissimo nel senso che se si va
in una direzione, è impensabile tornare indietro. In Commissione
non c'è stato nessun confronto su scenari, non c'è stata nessuna
indicazione - qualcuno l'ha già detto - su quello che potrebbe
essere l'utilizzo di proventi della quotazione, però su questo io
voglio tranquillizzare anche qualcuno: mai a nessuno, almeno per
quello che ci riguarda, è mai venuto in mente di mettere in vendita
delle quote maggioritarie. Noi crediamo che in questo momento ci
sia una strada da perseguire prioritaria che comunque sarà oggetto
anche di una risoluzione che abbiamo condiviso con la Lega: quella
di giocarci tutte le carte per quello che riguarda la normativa di
attuazione, ma la normativa di attuazione su due fronti: uno che ci
dia la possibilità di avere il rinnovo delle concessioni, l'altro
che ci tolga nel limite del possibile dall'
impasse
legata
all'applicazione della Madia. Quello che emerge chiaro... e
peraltro è stato molto esplicito su questa direzione il collega
Barocco, che ha detto: "noi vogliamo la quotazione di CVA",
sicuramente ha tolto ogni dubbio in merito perché non si può
immaginare di dare una parvenza di difesa delle prerogative
statutarie e delle norme di attuazione se da una parte si dice:
"chiediamo la possibilità di avere il rinnovo delle concessioni" e,
dall'altra, pensiamo di andare nella direzione di dire: "noi
andiamo alla quotazione in Borsa". Siamo davvero all'antitesi, nel
senso che è inimmaginabile per lo Stato provare a mettere in piedi
una normativa di attuazione sul rinnovo delle concessioni senza
metterle in gara il giorno che noi avremo una società partecipata
da privati. Se già non sarà una via facile quando parliamo di una
società totalmente pubblica, io non ho dubbi che sarà una strada
sbarrata, nel senso che neanche prenderanno in esame il rinnovo di
concessioni
tout court
su una società dove ci sarà una
partecipazione privata. A me dispiace questo, lo dico in tutta
sincerità. Io penso che in questo Consiglio ci sia la forza e
sicuramente i numeri per andare in una direzione ben precisa:
quella di valorizzare le nostre competenze statutarie, la volontà
di perseguire prima di ogni tipo di scelta la strada relativa al
processo di modifica con norme di attuazione. Sono davvero convinto
che questo sia il percorso da fare e non mi è piaciuto quando
nell'intervento il collega Marquis ha detto: "lo Stato ha
detto...". Dire così è abdicare alle nostre prerogative, è abdicare
almeno alla possibilità di giocarcele fino in fondo perché io ne
sono assolutamente convinto questa è una scommessa che non va
persa, è una scommessa che va giocata fino in fondo perché abbiamo
sicuramente una strada non facile ma è una strada percorribile,
così come ci è stato detto nei vari interventi avuti con i
componenti della Commissione paritetica, e qua mi dispiace che si
venga a sapere che in Commissione paritetica in questo momento sono
in attesa... dicono: "siamo ovviamente nell'impossibilità di
determinare con precisione il nostro obiettivo perché questo sarà
poi possibile soltanto sulla base dell'espressione di volontà che
ci daranno gli organi regionali". Quello pertanto che si è sentito
qua che comunque c'è già un iter in itinere, di sondare un po' il
terreno a livello di Paritetica... ma non c'è nessuna indicazione
precisa in merito.
Allora, al di là di quello che sarà il percorso finale di questa
società, noi non possiamo pensare che una società così importante
possa essere svenduta, o comunque possa essere eventualmente messa
sul mercato quando non si sono verificate tutte le soluzioni
alternative. Il collega Marquis parlava anche del discorso della
RAV. Non si può entrare nel merito di patti parasociali o
quant'altro ma quanto sarebbe bello in questo momento, collega
Marquis, avere una RAV pubblica, sarebbe davvero bello! Era un suo
obiettivo, era un suo desiderio, per cui, quando abbiamo una
società pubblica, pensiamoci un paio di volte prima magari di
metterci dentro l'azionista o il socio privato, questo perché?
Perché comunque non è pensabile in questo momento, in un momento di
debolezza politica come questo, in un momento in cui... e lo
ribadisco: noi non stiamo parlando di una società in perdita di cui
abbiamo l'obbligo di dismissioni ma stiamo parlando di una società
in utile, una società che nel 2018 avrà più di 46 milioni di utile,
una società che potrà permetterci liberamente, senza andare a
contrattare con il socio minoritario, oppure con azionisti, seppur
di minoranza, il futuro della Valle d'Aosta anche in materia di
scelte energetiche... Sarebbe pertanto veramente dequalificante se
un'operazione del genere fosse, immagino, l'ultimo atto di un
Governo... non si regge, non reggerà per molto, questo è un dato
sicuramente palpabile... e fosse l'ennesimo annuncio elettorale,
l'ennesima proposta elettorale. Non vi ha portato bene nella
precedente legislatura per cui immagino che i valdostani stiano
molto attenti a delle promesse, il più delle volte alla vigilia di
campagne elettorali. Mi dispiace che probabilmente questa
discussione sia andata avanti perché qualcuno ha pensato che questo
Governo avesse ancora qualcosa da dire e qualcosa da fare. Questo
Governo non ha più nulla da dire, nulla da fare e penso che ieri è
stata persa davvero una grande occasione perché non si può pensare
di essere da una parte Robin Hood e i salvatori della patria e
dall'altra dialogare con lo sceriffo di Sherwood: questo è quanto è
avvenuto ieri, questo è un dato di fatto, per cui ognuno dovrà
sicuramente prendere atto di questi sostegni e purtroppo quelle
battaglie che ci hanno visto anche condividere in Commissione
speciale dei percorsi certo in questo momento si vedono molto
indebolite. Dispiace pertanto, è lecito cambiare idea come diceva
qualcuno, ne prendiamo atto però prolungare un'agonia...
soprattutto dare un segnale in questo senso con immagino una
risoluzione con questi contenuti, approvata in questo momento
davvero fa male a chi ha condiviso questi tipi di percorsi. Mi
dispiace pertanto e non ho altro da dire.
Presidente
-
La parola al Consigliere Luboz.
Luboz (LEGA VDA) -
Io ho fatto parte della Commissione
speciale CVA presieduta dal collega Nogara, a cui do atto di aver
lavorato con tenacia e fermezza, a cui confido che mi è dispiaciuto
del suo cambio di atteggiamento al termine dei lavori, solitamente
ci si incontrava, ci si salutava con cordialità e probabilmente
l'esito dei lavori non gli ha permesso di continuare con quella
cordialità che solitamente lo contraddistingueva ma spero e presumo
che i rapporti possano essere recuperati.
Due considerazioni sul tempo ridotto a mio giudizio che è stato
dato alla Commissione. Era già stato ricordato da altri interventi
precedentemente che noi nella scorsa legislatura avevamo richiesto
almeno sei mesi di tempo per approfondire tutte quante le varie
possibilità che sarebbe stato necessario prendere in considerazione
per CVA. La quotazione in Borsa era una di queste ma ce ne erano
innumerevoli altre. La Commissione in qualche modo è stata
sicuramente unidiretta verso questa opportunità: quella della
quotazione appunto. Mi hanno fatto riflettere soprattutto le varie
motivazioni che sono state addotte alla quotazione in Borsa. Fino a
un certo punto l'unica ragione per andare a quotarsi in Borsa era
non sottostare ai vincoli della legge Madia, della legge regionale
n. 20, che poi sappiamo che ha avuto un'evoluzione, il Consiglio ha
deliberato di escludere CVA dalla legge regionale n. 20 e questo è
stato anche un suggerimento datoci dal professor Florenzano
nell'audizione del 7 dicembre, che ricordo è stato da alcuni
ostacolato perché probabilmente si immaginava che avrebbe potuto
venirci a dire cose non comode, invece è stato apprezzato da
tutti.
Mi ero segnato ancora altre due o tre cose da dire: quello di
non sottostare al decreto Madia era sicuramente un modo aggirabile
attraverso la quotazione in Borsa, però ci è stato detto che le
norme di attuazione non tutti le possiedono. Noi abbiamo un
privilegio e forse non ce ne rendiamo spesso conto, leggo soltanto
un passaggio del professor Florenzano: "
non sto parlando a un
Comune, sto parlando a una Regione che ha una potestà enorme, non
vi sto facendo correre via dalla quotazione, vi sto dicendo
soltanto che c'è un'altra soluzione e voi avete il potere
normativo. Non ce ne sono tante che hanno questo potere, sto
parlando alla Regione che può disporre delle norme di attuazione.
La mia prospettiva è solo quella dell'Ente pubblico perché se
venivo a parlare a CVA, non sarebbe stato gratis
". Oltretutto
il professore è venuto, come sapete, soltanto chiedendo un rimborso
spese forfettario, che poi non gli è neanche stato riconosciuto.
Credo che, per decidere importanti decisioni, scusate il gioco di
parole, che possono avere ripercussioni così importanti per il
futuro della Compagnia valdostana delle acque e di tutta la
Regione, occorra un'ampia convergenza e non una maggioranza non
solida, fondata soltanto su 18 voti. Credo che occorra
responsabilità, fermezza, disciplina morale di cui questo
Consiglio, permettetemi però, spesso ne fa difetto. Abbiamo avuto
un Consigliere arrestato, ne abbiamo uno condannato, abbiamo due
Consiglieri comunali che fanno parte della maggioranza che regge
questa legislatura ancora in carcere. Penso quindi che i valdostani
vedano e guardino con molto sospetto tutto quanto viene deciso da
quest'Aula, soprattutto decisioni che vanno a incidere sul nostro
futuro e sulle generazioni che verranno. Spero quindi e presumo che
abbiate l'accortezza di riflettere ancora prima di prendere una
decisione così importante.
Presidente
-
La parola al collega Nogara.
Nogara (AV)
-
Innanzitutto vorrei ringraziare il
collega Aggravi per il gesto di solidarietà che mi ha espresso
ieri, perché le assicuro che ci ho messo tutta la mia buona volontà
ma non è stato facile gestire la Commissione speciale. Vorrei
chiarire che il compito di un Presidente di una Commissione
qualunque, ma anche la speciale, è quello di gestire la
Commissione, di prendersi in carico quanto i Commissari richiedono
di organizzare, di fare e nient'altro e di moderare gli incontri.
Posso averlo fatto bene, posso averlo fatto male, mi dispiace se ho
deluso qualcuno ma io ho cercato di farlo nel miglior modo
possibile. Tra ieri e oggi mi hanno tutti additato come se fossi il
responsabile di un indirizzo di parte della Commissione che va
verso la quotazione in Borsa quasi accusandomi di preconcetti verso
altre soluzioni. Qui mi vorrei fermare un attimo perché anche negli
ultimi interventi, nell'intervento del Consigliere Gerandin o in
altri interventi io mi sono trovato diverse volte dopo la
Commissione a parlare con i Commissari e i Commissari spessissimo
mi dicevano: "potremmo stare qua un anno ma, con le idee che ci
sono, con le promesse elettorali che sono state fatte, non so se
riusciremo mai a trovare una quadra su come cambiare l'assetto
societario di questa società", perché soprattutto il Movimento
Cinque Stelle, e poi ci ritornerò, mi ha accusato di non lasciar
parlare i Commissari. Io ho cercato di gestire le discussioni
ponendo le problematiche e il discorso sull'assetto societario
della società che doveva cambiare, non cambiare, avere altri modi,
altri sistemi. Ci siamo poi non dico scontrati però abbiamo
discusso, per esempio, sulle problematiche dei cambiamenti
climatici, importantissimi e l'ho sempre ribadito, abbiamo sentito
l'ARPA, abbiamo sentito il professor Ruffini della Provincia
autonoma di Trento, abbiamo sentito altre persone, abbiamo sentito
il professor Del Vecchio, che si occupa di queste cose, sono stati
proposti altri professionisti e, secondo me, sarebbe
importantissimo - e qui mi rivolgo all'Assessore ai lavori pubblici
- sentirli, per esempio, per il PTA e sarebbe importante anche
leggere tutti gli atti che sono stati pubblicati sul sito, sulla
Home page
del Consiglio regionale.
Qui mi viene subito in mente quello che ha detto il collega
Vesan, ho scritto che egli sostiene che sono state dette un sacco
di panzane, ma forse un sacco di panzane - senza accorgersene per
carità - le ha dette lui! Io le ho spiegato che cos'è fare il
Presidente di Commissione, io non mi sono mai permesso con il
management
della CVA di secretare... il management della
società ci ha chiesto di secretare certe cose; abbiamo votato in
Commissione il fatto che chi voleva essere sentito in
streaming
veniva sentito in streaming, chi non voleva non
veniva sentito in streaming, e quelli che non sono stati sentiti è
per volere loro, non per volere del Presidente! Lei poi ha anche
detto: "io ho seguito tutta la conferenza stampa che avete fatto" e
che io con Finaosta avrei deciso chi dover audire. Noi, come
Commissari di maggioranza, in Commissione abbiamo chiesto di
sentire due persone, abbiamo mandato gli
skill
a Finaosta,
che ci ha mandato queste persone, e ci ha fatto molto piacere
perché sono state veramente delle audizioni interessanti. Tutti gli
altri sono stati sentiti su indicazione dei Commissari. È chiaro
che li "spostavo" in Finaosta perché Finaosta doveva fare il
contratto, doveva sapere quanto volevano per poter venire a
parlare, punto. Io in queste cose, come Presidente, non sono mai
intervenuto, non capisco perché si siano dette queste cose,
comunque poi ci ritorneremo anche su questo.
Si è poi parlato già tanto delle risoluzioni, oggi vorrei
ricordarvi che qualcuno ha fatto anche un po' di confusione, e
questo lo aveva fatto anche nella conferenza stampa il Movimento
Cinque Stelle dicendo che oggi questa relazione si sarebbe votata.
Queste relazioni non si votano, l'ha detto lei, collega Mossa, per
queste relazioni vi è una presa d'atto, poi tutto quello che verrà
votato dopo collegato alla relazione... per carità, quelle sono
risoluzioni: questo per essere un po' precisi su come si svolgono i
lavori e i fatti.
Vengo alle risoluzioni, qui abbiamo visto tutte quelle
presentate dalla LEGA e dal MOUV', ma noi abbiamo fatto questa
Commissione speciale dove tutti potevano fare le domande che
volevano, tutti potevano dire quello che è stato rilevato adesso in
queste risoluzioni, l'impegnativa che è stata chiesta al Governo
regionale... io non capisco perché non è stato fatto. Quando
abbiamo avuto degli interventi in streaming, la Consigliera Minelli
- adesso io non so se presentava le domande per tutta la minoranza
o se le presentava solo a nome suo - diverse volte ha presentato
delle domande da porre ai relatori, tutti potevano farlo. Per
correttezza io ho avuto anche modo di parlare con il Consigliere
Cognetta, che oggi ha fatto il suo intervento, e ho fatto questa
discussione. Penso che se ne ricordi, mi aveva anche detto: "
qui
è stata organizzata non so in che modo
,
però io organizzerei
in un altro modo
". Io non so se vi parlate, se non vi parlate,
però noi, come maggioranza, abbiamo fatto la stessa cosa della
Consigliera Minelli: abbiamo presentato le domande che volevamo
presentare. Io mi chiedo come mai c'è stato il silenzio assoluto...
oppure ci si fermava a un certo punto e si diceva che andava bene
così. Il momento giusto per fare certe domande era lì in
Commissione, non adesso! Avevamo i tecnici, avevamo gli esperti,
avevamo tutti i vari management; non capisco perché non sia stato
fatto.
Io poi vi voglio dire una cosa: per quanto riguarda le
audizioni, c'è stato un momento in cui alcuni esperti portati
appunto dalla minoranza hanno detto che non potevano venire. Io per
dieci giorni sono corso dietro al Consigliere Luboz e alla
Consigliera Minelli per sapere se mi davano il nome di qualcuno che
voleva venire a parlare, che voleva essere audito dalla
Commissione. Dopo dieci giorni mi è stato dato - e lo sappiamo
benissimo, lo abbiamo già ripetuto dieci volte - il nome del
professor Florenzano e quello di Ruffini perché non erano stati
trovati altri nomi. Ho sempre fatto contattare il professor
Florenzano - perché io non ho mai contattato nessuno - dagli
uffici, che sono lì a dimostrarlo, e poi a un certo punto, per
impegni suoi, non è potuto venire. Io ho anche dei messaggi
soprattutto con il Consigliere Luboz su questo, non è che io mi
invento le cose così... io mi sono impegnato nel miglior modo
possibile affinché tutti potessero essere soddisfatti: questa è
stata la posizione. Io mi ero preparato una scaletta perché quello
che è stato scritto in relazione - e io devo ringraziare tantissimo
gli uffici perché hanno fatto un grandissimo lavoro - è stato
quello che abbiamo sentito in audizione. Io non ho sentito nessuno
in audizione dire che eravamo matti a pensare di modificare
qualcosa nella CVA, anzi ho sentito il 99% delle persone dire che
qualcosa bisognava fare ed erano tutti disposti a rispondere alle
nostre domande. Tutti, per esempio, hanno citato il professor
Dallocchio, ebbene, il professor Dallocchio ha parlato di tutto: ha
parlato della vendita della CVA e ha detto che potrebbe essere una
scelta - perché non è che questi esperti hanno detto: "deve essere
fatto così" ma "voi fateci le domande e noi vi diciamo la nostra" -
e che "
certo, potrebbe essere una cosa importante, incassereste
subito un sacco di soldi
", però è una scelta che deve fare la
proprietà, non è una scelta che devono fare gli esperti! Abbiamo
parlato anche di altre sistemazioni, ha detto solo che, secondo
lui, può essere forse più auspicabile, sempre se la proprietà è
d'accordo, di una quotazione in Borsa. Mi voglio fermare un attimo
sulla lettura delle dichiarazioni perché tutti hanno dichiarato
che, secondo il professor Dallocchio, non bisogna quotarsi in Borsa
perché non è conveniente, fermandosi lì, ma il professor Dallocchio
- come anche, se non sbaglio, il
management
di CVA - ha
sempre detto che ci sono dei momenti in cui è conveniente e dei
momenti in cui invece non lo è. Quando è venuto all'audizione, ha
detto: "
in questo momento sarebbe il caso di aspettare un po'
prima di quotarsi in Borsa perché al momento non è conveniente,
però bisogna mettere in moto i motori ed essere pronti
- se voi
continuate a leggere quello che c'è scritto -
per entrare al
momento giusto in Borsa
", e questo sono da mesi e da anni che
lo sentiamo dire e l'abbiamo sentito dire da tutti in tutte le
varie audizioni che abbiamo avuto.
Vengo poi soprattutto alle norme di attuazione. Anche qui per le
norme di attuazione si legge sempre un po' tutto a pezzi, io non
avevo nessuna intenzione di mettermi qua a leggere le audizioni,
però alla fine dobbiamo essere... Il professor Balduzzi ci ha detto
- vi leggo la parte principale del suo intervento, ma, se volete,
ve lo leggo anche tutto -: "
la Commissione si è riservata di
dare il parere motivato
", la Commissione è quella europea. Lei,
collega Minelli, ha parlato del decreto semplificazioni, ebbene,
tale decreto è stato impugnato, è stato messo in mora praticamente,
lo Stato... perché l'hanno dovuto impugnare per motivi loro. Il
professor Balduzzi ha poi detto: "
sono procedure che
tranquillamente possono portare via anche due anni o due anni e
mezzo, procedure importanti
", e questo lo dice anche in base
all'esperienza che ha avuto in questo settore. Il professor Louvin,
quando è venuto in Commissione la prima volta, ci ha detto:
"
certo, voi mi chiedete dei tempi, non sono dei tempi certi, io
vi dico se si va tutti d'accordo, si va dai 6 ai 9 mesi, se non
abbiamo l'accordo con lo Stato, non abbiamo l'accordo con l'Europa
anche, possiamo stare lì anche 10 anni
", ma questo non lo dico
io, lo hanno detto queste persone che sono state audite.
Allora a me sta bene che il Consigliere Gerandin mi vada a
firmare tutte le risoluzioni... poi mi dice che l'unica cosa che
vuole e che vorrebbe sono le norme di attuazione e che noi dobbiamo
perseguire l'obiettivo di averle... ma allora sinceramente non lo
capisco, perché, quando poi qua mi parlate di preconcetti e non
preconcetti, vuol dire che tutte le accuse... per carità, io faccio
volentieri il parafulmine come Presidente di Commissione ma io ho
solo cercato di riportare su una relazione quello che ho sentito e
quello che abbiamo sentito, perché l'abbiamo sentito tutti. La
Consigliera Pulz mi ha sempre tirato in ballo per tante cose, ma,
quando c'è stata l'ultima seduta della Commissione e siete usciti
perché non eravate d'accordo con la relazione, la decisione dei
Commissari di maggioranza è stata unanimemente quella di farla
mettere sul sito ufficiale della Regione. Sembra poi che si siano
voluti fare dei tagli? Se il management della CVA dice: "io non
voglio che certe cose escano", mi spiegate cosa possiamo fare noi
come Commissione? La Finaosta ha fatto la stessa cosa.
Io mi sono segnato qua perché anche nell'altro Consiglio era
stato detto: "d'altronde sono state fatte poche sedute in
streaming". Sono state fatte 12 sedute, sei delle persone che
abbiamo audito sono state audite in streaming e cinque no, però,
anche se non c'è stato lo streaming, non c'è stato un danno
pazzesco perché è stato chiesto che tutti i verbali integrali - a
parte CVA e Finaosta, perché loro hanno voluto che fossero
secretati certi pezzi, e io non sto a sindacare il perché e il per
come - fossero resi pubblici in questo modo. Consigliere Vesan, si
prenderà poi lei la responsabilità, se si vorrà mettere a leggere
tutto, di dire a tutti quello che c'è scritto su questi verbali, ma
non è un problema mio, sarà un problema suo, non deve però venire a
dire cose che non sono vere perché io non ho mai preso questa
decisione! Lei prima ha detto che io, come Presidente, con il
management di CVA, ho deciso di secretare... io non ho proprio
deciso di secretare un bel niente!
Per quanto riguarda quanto asserito dal collega Vesan: "le
panzane che sono state dette", io, come vi ho detto, volevo fare un
discorso in generale su quello che abbiamo sentito: veramente,
visto tutto quello che ho ascoltato, mi viene un po' da
preoccuparmi. Innanzitutto noi tra tutti quelli che abbiamo audito
abbiamo sentito anche il Comitato "Giù le mani dall'acqua", ci
hanno mandato una lettera per essere auditi e noi li abbiamo auditi
volentieri. Quindici giorni fa, quando c'è stato l'ultimo
Consiglio, sotto qui il Palazzo regionale distribuivano dei
volantini. Io dico una cosa: è tutto giusto quello che si dice qua,
ognuno ha la sua idea, per carità, ma io vi chiedo, per piacere, di
non dire delle cose che non sono vere. Allora qua si continua a
mischiare - e l'ho detto già diverse volte - la CVA con le acque.
Io non so più come dirlo: le acque non si vendono! Anche lei,
Consigliera Pulz, proprio ieri ha detto - me lo sono scritto - che
non bisogna vendere le acque. Noi non stiamo vendendo proprio un
bel niente e qualcuno ci gioca anche sulla quotazione di CVA e
dice: "noi con quella parte di quotazione vendiamo anche una parte
delle acque". Io vi dico una cosa e non me lo auguro, io non so
come andrà a finire, le risoluzioni sono le risoluzioni, poi, come
ha detto il Consigliere Gerandin, si dovrà fare una legge.
Permettete che poi forse su quella legge ci sarà una discussione
perché vedremo cosa ci sarà scritto anche su quella legge, perché
discutere a priori adesso di tutte le varie fantasie, che si devono
fare... Leggo poi qua: "
vorrebbe quotare in Borsa con la scusa
di attrarre investimenti. È paradossale che i maggiori partiti
autonomisti valdostani siano i promotori della svendita dell'acqua,
della principale risorsa
", ma mi dite che cosa c'entra? Qui
stiamo parlando di CVA, di un assetto di una società!
Io vi dico un'altra cosa: io mi auguro che vada tutto per il
meglio, io non mi auguro niente, vedremo come andrà a finire, però
se un domani la CVA, per vari motivi, perché non ha le possibilità
finanziarie, perché non riusciamo con le norme di attuazione ad
accaparrarci la concessione delle acque... vorrei chiedere a chi
scrive che svendiamo le nostre acque, se a quel punto le risorse
idriche della nostra Regione verranno messe in concessione e una
A2A, un'Iren, un'Alperia verrà qua e vincerà le concessioni, cosa
accadrebbe, considerato che - vi do solo due dati - la CVA negli
ultimi 18 anni (dal 2000 al 2018) ha pagato come tasse qui in Valle
d'Aosta 2 miliardi e 124 milioni e ha distribuito utili per 650
milioni di euro. Facciamo attenzione, anche perché io sono
d'accordo con tutti voi: è l'azienda più importante che abbiamo, è
l'azienda che ci può veramente aiutare in momenti di difficoltà.
Penso che la lungimiranza di chi ha acquisito, di chi ha comprato
dall'Enel sia stata proprio quella di dire: "noi ci dobbiamo
attrezzare e se a un certo punto mancheranno i soldi dallo Stato,
ci dobbiamo attrezzare anche per essere un po' autonomi sotto
questo punto di vista".
Adesso qui siamo tutti esperti: ho sentito oggi esperti in
economia, in tutti i settori, ma io sugli aspetti tecnici mi limito
a riferire quello che ho sentito e ripeto quello che ho detto
prima: noi, quando abbiamo ascoltato gli esperti... noi avevamo
chiesto con due
skill
a Finaosta di procurarci... la
maggioranza aveva fatto quella scelta e ci aveva detto: "noi vi
mandiamo gli skill, le caratteristiche che devono avere, ci
proponete degli esperti"; la minoranza ci ha chiesto invece con dei
curriculum
chi poter... Nessuno, ed è tutto registrato, ha
mai detto: "no, questo no". Ci siamo messi a discutere
sull'opportunità e l'opportunità è sempre stata quella di dire:
"cerchiamo di prendere delle persone che ci spieghino qualcosa in
più sull'assetto societario". La prima cosa che il professor Di
Castelnuovo dell'Università della Bocconi, che è stato indicato dal
Movimento Cinque Stelle, ci ha detto, senza che nessuno gli dicesse
niente, è stata: "ma no, ma certo che se la Regione riesce a
mantenere la maggioranza di questa società... ma perché no? Anzi,
sarebbe mica male". Ha poi continuato tutto il suo discorso, perché
sembra quasi... e questo io l'ho notato dalla conferenza stampa che
ha fatto il Movimento Cinque Stelle, dov'è stato detto che...
Finaosta si era espressa in Commissione dicendo che era d'accordo
per la quotazione, perciò, siccome si è espressa in quel modo... le
persone che ha scelto Finaosta, che sono le uniche due che ha
scelto e che sono quelle per le quali noi abbiamo mandato lo
skill... si è detto che sono state scelte delle persone che erano
già un po' come ammaestrate, perché se Finaosta era d'accordo
per... Mi dispiace che ci sia questo ragionamento soprattutto per i
professionisti perché per dei professionisti, o per dei professori
ordinari della Bocconi, o per un professore ordinario
dell'Università di Bologna essere considerati un po' - perdonatemi
il termine ma non ne trovo un altro - dei ciarlatani "perché
vengono qui a dire delle cose che Finaosta suggerisce loro",
forse... non so, perché proprio lei, Consigliere Vesan, in
conferenza stampa ha detto questo. Allora non so che informazioni
lei ha di come funziona Finaosta. Finaosta, secondo noi, si è
comportata in un modo esemplare perché è stata precisa. Non so se
lei ha delle altre informazioni di tempi passati, qualcuno magari
le ha detto come funzionava, adesso mi sembra che funzioni nel
miglior modo possibile.
Tornando un po' alle panzane ma non per offendere nessuno perché
sono cose che non sono vere, sto andando un po' per volantini:
"
è del tutto evidente che i gruppi privati sono interessati a
impadronirsi della ricchezza della Regione della Valle d'Aosta
.
Riteniamo che le nostre acque non debbano essere sfruttate per
far arricchire qualche anonimo investitore ma debbono essere
salvaguardate, protette e custodite per le generazioni che
verranno
". Allora delle affermazioni anche del genere sono
importanti perché sono delle bugie, perché qua non si parla di
acque: qui si parla di assetto societario. "
La costituzione del
comitato non va intesa come un atto ostile nei confronti di CVA e
delle sue maestranze
". Ripeto: non so come andrà a finire la
storia CVA, vedremo in questi giorni, in questi mesi, ma io penso
che se CVA non potrà... e qui vengo sul tema del perché si quota
una società, una società si quota in questo caso per due motivi:
uno per farla crescere e affinché abbia maggior flessibilità;
l'altro è proprio anche per la legge Madia, per uscire da tale
legge, perché la sta bloccando. Tutti poi sono scettici che venga
bloccata, d'accordo... tutti dal professor Florenzano in avanti...
dicendo: "siamo in ritardo ma di tanto per quello che dovreste
fare, per liberare dai lacciuoli la CVA siamo già molto in
ritardo", poi i sistemi vedete voi quali possono essere. Il
professor Florenzano, per esempio, aveva dato due sistemi: quello
della quotazione o quello delle norme di attuazione. Abbiamo visto
un po' che cosa sono le norme di attuazione.
Qui vorrei di nuovo un po' riprendere quanto detto dal professor
Louvin, al quale la Consigliera Nasso ha fatto la domanda:
"
provo a domandare quale spazio di autonomia potrebbe avere la
Regione con una norma di attuazione rispetto ai vincoli del decreto
Madia
". Il professor Louvin ha risposto: "
sì, la questione,
per quanto possibile, era già stata approfondita in sede di
Commissione e io mi permetterei, ma anche per non tediare questa
Commissione, di rinviare a quello che è già agli atti. Io ho già
rivisto anche il testo del mio intervento e quindi quello che credo
si potesse legittimamente dire a questo proposito è già stato
detto, quindi non aggiungerei nulla di nuovo perché rischieremmo di
fare ricami sempre più complessi. Si tratta di fare un lavoro un
po' sperimentale e di andare a vedere fino a dove ci si può
spingere, salvo indossare il costume di Merlino e usare la sfera di
cristallo. Di più obiettivamente non possiamo fare, non vorrei
deludere, il dato è questo
". Non lo dico a lei, è per porre un
elemento in più, anche perché il Consigliere Vesan prima si era
fermato asserendo che il dottor Louvin aveva detto che... il dottor
Louvin - probabilmente lei era in vacanza quando è venuto in I
Commissione nell'audizione - ha detto anche queste cose e io lo
capisco benissimo perché qui lui l'ha anche spiegato in altri
momenti, ha anche affermato: "
bisogna mettere assieme una norma
che metta d'accordo lo Stato e l'Europa e non è così
facile
".
Per quanto concerne il
timer
, questo non era certo
compito della Commissione, però la Presidenza ci aveva comunicato
che aveva fatto una lettera, quella che penso abbiate visto tutti;
quando c'è stato un insediamento a Roma della Commissione
paritetica, aveva parlato di questo a Roma. La Commissione
paritetica ha fatto due riunioni con l'Avvocatura della Regione già
per mettere in piedi una norma di attuazione e in questi giorni,
sentendo quello che è stato detto, mi sono informato e l'Avvocatura
mi ha detto che nei primi di giugno ci dovrebbe già essere un testo
per quanto concerne la norma di attuazione: questo è quanto, io mi
sono informato come ci informiamo tutti. L'intervento che ho voluto
fare è stato un intervento per mettere un po' di tranquillità e
mettere le cose al loro posto. Prima di tutto io non ho voluto in
Commissione né forzare, né fare... ho cercato di fare il mio
lavoro, lo avrò fatto male, bene, non lo so, però ho cercato di
farlo e non ho fatto altro che riportare quanto abbiamo sentito.
Quando discuteremo delle risoluzioni, ci sarà da parlare e da
discutere.
Dalle ore 12:37 riassume la presidenza la Presidente
Rini.
Rini (Presidente)
-
Abbiamo ancora qualche minuto,
quindi darei la parola alla collega Spelgatti per il secondo
intervento.
Spelgatti (LEGA VDA) -
Prima di tutto prendo atto che lei
la pungente ironia di un intelligente collega non la sa cogliere ma
va bene così. Lei mi dice che ha condotto, per tutto quello che ha
potuto, al meglio i lavori della Commissione, che ha lasciato la
parola a tutti quanti, che ha dato la possibilità a tutti di
indicare i propri esperti ma io le ricordo com'è andata la prima
riunione, che era la più importante, l'unica a cui ho partecipato e
poi mi sono rifiutata di venire perché di farmi prendere in giro
non ne ho voglia, poi non ho chiaramente, e lo sapete, un bel
carattere per cui, nel momento in cui mi sento presa in giro, perdo
la pazienza e allora tanto vale evitare di venire a farsi prendere
in giro. Alla prima riunione ho perso la pazienza varie volte
perché ho detto: benissimo, questa Commissione ha un senso se e
solo se andiamo a studiare tutti i vari scenari, voglio, chiedo,
esigo come Consigliere - e non membro della Commissione CVA ma, nel
momento in cui partecipo, ho diritto di parola - che vengano
sentite tutte le varie possibilità, che vengano audite tutte le
società che hanno fatto delle offerte, voglio dati, voglio numeri e
sulla base di quello chiameremo gli esperti. La risposta è stata
negativa, tutta questa parte è stata chiusa, i lavori della
Commissione CVA sono proseguiti su quello dove lei voleva andare e
la sua maggioranza voleva andare.
Come ha detto lei, si sono sentiti gli esperti sui cambiamenti
climatici, interessantissimo, mica dico di no, mica dico che non
fosse una parte importante, ma era una parte marginale rispetto
alla "ciccia" di cui dovevamo andare a discutere. Dovevamo andare a
discutere, dovevamo andare a studiare, dovevamo chiamare gli
esperti sulle cose importanti, sulle cose essenziali che non sono
state trattate. Questa Commissione era una farsa fin dall'inizio e
poi ci dite che dovete mettere gli esperti... gli esperti sui temi
che voi volete trattare, quindi su quella "fettina" che voi volete
che venga discussa. Tutto il resto non si guarda ma noi dobbiamo
mettere gli esperti. Abbiamo messo gli esperti nel momento in cui
c'era qualcosa da trattare. È vergognoso quello che avete fatto con
questa Commissione, è vergognoso!
Presidente
-
Per fatto personale ha chiesto ancora
la parola la collega Minelli, quindi ne ha la facoltà... e anche il
collega Vesan per fatto personale? Allora lascerei ancora la parola
a questi due colleghi e poi chiudiamo i lavori per questa
mattinata.
Minelli (RC-AC)
-
Solo per rispondere al collega
Nogara che mi ha chiamata in causa e che ha detto alcune cose
riguardo al fatto che ci ha inseguiti per dieci giorni per chiedere
i nomi degli esperti. Faccio presente questa cosa: noi abbiamo fin
dall'inizio chiesto e depositato
curriculum
di vari esperti,
è stato poi deciso che ne sarebbero stati sentiti due scelti
attraverso gli
skill
, e quindi scelti da Finaosta, e due che
la minoranza ha dovuto concordare...
(interruzione di un Consigliere, fuori microfono)
... si è dovuto concordare tra di noi per scegliere chi, non che
voi abbiate scelto quelli che proponevamo noi, vediamo di essere
precisi, ma sono state sentite due persone. Dopodiché, quando si è
chiesto di sentire e di avere ulteriori pareri e audizioni, abbiamo
provato a contattare delle persone, io questo glielo ho detto, si
tratta di esperti che evidentemente hanno impegni che sono
pressanti e che sono programmati nel tempo e abbiamo contattato
persone che non avevano la possibilità di essere presenti almeno
fino alla fine del mese di aprile. Abbiamo cercato altre persone,
abbiamo chiesto ripetutamente una proroga di questi termini perché
era necessario sentire altre persone. Questa proroga è stata
negata, si è chiuso a una velocità, a nostro avviso, sbagliata,
anche se i termini erano quelli abbiamo chiesto e abbiamo
depositato risoluzioni e mozioni che non sono mai state discusse,
tant'è vero che ce n'è una che dovrebbe essere discussa ancora
oggi, sulla proroga dei termini di CVA, che ovviamente non avrà e
non ha più ragion di essere: questa è la verità, non che lei ci è
corso dietro dieci giorni per avere dei nomi e che c'era il tempo
per sentire queste persone! La realtà è che il tempo per sentire
queste persone non ci sarebbe più stato e quindi non è stato
possibile audire altre persone.
Ancora: lei ha detto che abbiamo citato - l'ho fatto io ieri
perché ho letto pezzi del verbale della Commissione paritetica -
solo parzialmente le cose. È vero, ci sarebbe stato da leggere
tutto il verbale e io invito tutti i Consiglieri ad andare a
leggere per esteso il verbale in questione e a leggerlo con molta
attenzione perché dove proprio lei adesso ci ha citato il professor
Balduzzi che parla del problema dell'Europa... deve leggere tutto
perché c'è scritto a un certo punto: "
fino a quando lo Stato può
difendere una scelta motivata di una Regione a statuto speciale,
che per la sua storia è una storia addirittura che su questo tema
preesiste allo Statuto speciale perché già nel decreto del 1945 ha
fatto una scelta diversa... sarà in grado lo Stato di difendere
questa peculiarità nazionale davanti agli ultimi documenti? Sarà
anche capace di difendere questa peculiarità?"." Per fare questo,
noi abbiamo bisogno evidentemente di sapere dove vuole andare la
Valle d'Aosta, fino a che punto vuole proteggere questa
peculiarità"
, ma se qualcuno non glielo dice alla Commissione
paritetica, essa non può lavorare; e arrivare a giugno per dare un
documento su cui lavorare è assolutamente troppo tardi rispetto a
quello che era stato votato qui.
Presidente
-
La parola al Consigliere Vesan per
fatto personale.
Vesan (M5S) -
Mi limito al fatto personale e sarò breve:
il Consigliere Presidente Nogara mi ha tirato in ballo
relativamente alle panzane e alle mie dichiarazioni sia sulle
audizioni che sulla conferenza stampa e io chiarirò su questi due
punti. Partiamo dalla conferenza stampa per la quale io avrei
dichiarato che il professor Del Vecchio scelto è ammaestrato.
"Ammaestrato" lo ha detto lei in quest'Aula e, per fortuna, in
quest'Aula la registrazione possiamo sentirla, nelle audizioni
purtroppo no. Quello che è stato dichiarato da noi era che i
rappresentanti scelti da Finaosta - che lavora e opera così bene...
"
nel miglior modo possibile
" sono le sue testuali parole -
erano prevenuti nei confronti della scelta della quotazione e il
professor Del Vecchio ha dichiarato che prima di tutto la scelta di
quotare in Borsa è una scelta filosofica perché lui personalmente
ritiene che in Italia non ci siano abbastanza società quotate in
Borsa e che tutte le società che hanno un attivo valido e un certo
budget dovrebbero essere tutte quotate in Borsa...
Presidente
-
Dica qual è però il fatto
personale.
Vesan (M5S) -
... ha detto che io ho dato
dell'ammaestrato a quel Signore, io spiegavo che non l'ho fatto, ma
che ho dato del prevenuto: prevenuto nel senso che, per quanto
titolato, preparato e capace, era schierato su una posizione che
era quella di Finaosta, di CVA e vostra di andare verso la
quotazione, prevenuto l'ho detto e ne rispondo. Sull'ammaestrato
nei confronti del professor Del Vecchio... ho detto che è Del
Vecchio, ma è Dallocchio... ne risponderà lei personalmente.
Per quello che riguarda invece sempre Finaosta, lei ha detto che
ha pubblicato in modo trasparente tutto, che la sua gestione è
stata imparziale e che gli
omissis
sono stati concordati con
chi è venuto a parlare e non sono stati scelti da lei. Allora con
chi sono stati concordati da parte degli auditi? Non lo sappiamo,
immaginiamo con lei perché, quando è venuta Finaosta, su espressa
richiesta, il Presidente di Finaosta ha detto: "
per me non c'è
nessun problema, non c'è niente di secretato
" e lei ha detto:
"
ma magari vuole vedere prima il verbale e decidere
", questo
è successo in Aula. Purtroppo non possiamo verificarlo perché fra
tutti i verbali che lei ha pubblicato quello dell'audizione di
Finaosta non è presente fra quelli pubblicati. Ho immaginato che
avevate deciso di secretarli completamente, tutta quindi questa
trasparenza e possibilità di vedere... in nessun momento la
Commissione ha preso atto di quali parti di Finaosta o di CVA
potevano essere secretate o meno. Questa decisione è stata presa
dalla Segreteria... è stata presa da qualcun altro, non lo so, ma,
come Presidente, la sua garanzia sulla trasparenza del lavoro della
Commissione mi lascia molto perplesso e quindi le sue accuse di
panzane nei miei confronti gliele rispedisco al mittente!
Presidente
-
Lascio subito la parola al collega
Nogara, che credo possa chiarire quest'ultimo punto.
Nogara (AV)
-
Per fatto personale ma io non è che
mi scaldo come si sta scaldando il mio collega, quello che gli
voglio far capire che né la Commissione, né io entriamo nel merito
di quello che la società non vuole che esca e che sia
pubblicizzato. Basta, non è che la CVA doveva decidere con noi, o
con me, o con lei quello che doveva togliere dai verbali! Ha tolto
quello che pensava di togliere.
Per quanto riguarda il verbale di Finaosta, se non c'è, vuol
dire che Finaosta non ha ancora tolto le parti che voleva togliere
ma non sono certo io che vado a dire a Finaosta cosa deve togliere,
cosa deve lasciare, non è di mia competenza e neanche di mia
responsabilità. Quello delle panzane l'ha detto lei prima, non l'ho
detto io, lei ha detto: "le panzane che sono state dette, che dite
qua... ", perché non ho ancora finito di parlare di quanto è stato
detto sia qui in quest'Aula che nelle Commissioni.
Presidente
-
Prima di chiudere i lavori, ricordo
che comunque tutti i Consiglieri hanno sempre a disposizione i
verbali ovviamente nella loro interezza senza nessuna parte... I
lavori del Consiglio riprenderanno alle ore 15:30.
---
La seduta termina alle ore 13:05.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK