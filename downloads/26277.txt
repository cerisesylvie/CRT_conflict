Consiglio Regionale della Valle d'Aosta - Oggetto del Consiglio n. 141 del 29 marzo 1973 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 141 del 29 marzo 1973 - Resoconto
OGGETTO N. 141/73 - Proposta di legge regionale concernente:
"Concessione di presalario agli studenti universitari
valdostani".
Montesano (P.S.D.I.)
- Per favore, un po' di silenzio per
favore, Gal per favore un po' di silenzio, un attimo prima di dare
la parola al Consigliere Chincheré, che ho visto che l'ha chiesta,
io, così come avevo preannunciato questa mattina, ricordo ai
Signori Consiglieri che vi è una relazione della Commissione alla
Pubblica Istruzione, io farò leggere dal Segretario Consigliere
questa relazione, la quale comprende, si riferisce alle due leggi
proposte dai Consiglieri Chincheré ed altri e che riguardano la
concessione di presalario agli studenti universitari e l'esercizio
dei diritti democratici nella scuola. Naturalmente le due
discussioni saranno separate però siccome la relazione è
comprensiva dei due provvedimenti, io prego il Segretario
Consigliere di leggere la relazione stessa fattami pervenire dal
Presidente della Commissione alla Pubblica Istruzione.
Manganone (D.C.)
-
"Il giorno 12 del mese di marzo
dell'anno 1973, convocata con lettera prot. 2729 in data 7.3.73, si
è riunita alle ore 17 nella sala delle riunioni dell'Assessorato
alla Pubblica Istruzione la Commissione consiliare. Sono presenti i
Consiglieri Andrione, Balestri, Chincheré, Lustrissy,
Personnettaz.
Sono assenti i Consiglieri Maghetti e Ramera.
Assiste in qualità di Segretario rogante il Sig. Martin
Luigi, Segretario dell'Ufficio Assessorato Pubblica
Istruzione.
Il Presidente, Sig.na Personnettaz Arlina, constata la
validità della riunione, dichiara aperta la seduta e la discussione
sul seguente ordine del giorno.
- Proposta di legge regionale di iniziativa dei Consiglieri
Dolchi e Chincheré concernente "Concessione di presalario agli
studenti universitari".
Al secondo punto:
- Proposta di legge regionale concernente "Esercizio dei
diritti democratici nella scuola".
L'Assessore Lustrissy riferisce alla Commissione il parere
espresso dalla Giunta regionale in merito al disegno di legge
"Concessione di presalario agli studenti universitari". La Giunta,
preso atto che per il corrente anno accademico l'Amministrazione
regionale ha già provveduto ad istituire assegni di studio agli
studenti universitari, rilevato che le norme per l'assegnazione di
tali benefici, nonché i relativi importi sono stati concordati e
fissati con l'assenso del Comitato Universitario Valdostano, atteso
che alla data odierna le domande sono già pervenute all'Ufficio
Assistenza Scolastica dell'Assessorato, rilevato ancora che tale
disegno di legge comporta una spesa di Lire 300 milioni e che oltre
a non trovare necessaria copertura sul bilancio del 1973
impegnerebbe nella prossima legislatura il nuovo Consiglio
regionale, ritiene attualmente improponibile tale disegno di legge,
salvo esaminare la possibilità di un ulteriore aumento a titolo di
integrazione dell'importo massimo fissato per l'assegno
regionale.
Il Consigliere Dr. Andrione dichiara di essere contrario a
tale progetto di legge che prevede una volta ancora elargizione di
denaro pubblico sotto forma di sussidio. Egli rileva che tale forma
di assistenza è stata abbandonata in tutti i Paesi più progrediti
ove si è provveduto da tempo a modificare le strutture
universitarie (posti gratuiti in collegi, biblioteche, mense, ecc.
ecc.) e pertanto auspica che anche l'Amministrazione regionale
segua tale politica di intervento assistenziale per gli
universitari.
In seguito l'Assessore Lustrissy riferisce alla Commissione
il parere espresso dalla Giunta regionale in merito al disegno di
legge "Esercizio dei diritti democratici nella scuola". La Giunta,
preso atto che l'Amministrazione regionale non ha la competenza di
legiferare in merito, rilevato che è allo studio del Governo un
progetto di legge per la riforma scolastica, propone che il
Consiglio regionale approvi un ordine del giorno dei Ministri
affinché il Governo recepisca tali norme proposte dalla
Regione.
Il Consigliere Prof. Balestri e Sig.na Personnettaz si
associano a quanto detto dall'Assessore Lustrissy.
Il Consigliere Geom. Chincheré dichiara infine: "Modificare
in senso democratico il governo della scuola e garantire
concretamente il diritto allo studio sono ormai necessità
inderogabili. Attorno a questi temi dobbiamo aprire il dibattito.
Le nostre non sono proposte rigide, siamo aperti al confronto e
alla collaborazione per la soluzione positiva di entrambi i
problemi. Diciamo pertanto che il Consiglio abbia l'autorità
politica e amministrativa di far fare un passo in avanti a questi
problemi".
La seduta termina alle ore 18.30.
Il Presidente
Arlina Personnettaz
Il Segretario verbalizzante
Luigi Martin"
Montesano (P.S.D.I.)
- In questa relazione io ho sentito
e ho letto anche che ad un certo punto, per bocca dell'Assessore
Lustrissy, dice la legge è improponibile. Ora credo che non voglia
dire il fatto che non possa essere proposta al Consiglio, la legge
è proponibile e va discussa come tutte le altre proposte che
vengono avanzate alla Presidenza del Consiglio.
Prima di dare ancora la parola al Consigliere Chincheré, io
desidero comunicare che è arrivata una lettera in merito a questo
primo punto dal Comitato Universitario Valdostano il quale Comitato
ha proposto nella sua lettera degli emendamenti alla legge.
Naturalmente queste proposte non sono accoglibili da parte della
Presidenza del Consiglio, però io mi sono preso cura di far sapere
le ragioni per cui io non potevo accogliere le proposte del
Comitato Universitario Valdostano con questa lettera:
"Si accusa ricevuta della lettera datata 9 marzo 1973 e
riguardante la legge regionale che va in discussione al prossimo
Consiglio "Concessione del presalario agli studenti universitari
valdostani". Preso atto di quanto in essa contenuto, comunico che
qualsiasi emendamento alla legge proposto dal Gruppo Comunista deve
essere fatto attraverso i Consiglieri regionali perché ogni
iniziativa del genere sia legislativa sia emendativa a tali
provvedimenti deve essere fatta attraverso i legittimi
rappresentanti in Consiglio".
Dopo di che la parola al Consigliere Chincheré.
Chincheré (P.C.I.)
- Signor Presidente che è questa, io
so perché la lettera del Comitato Universitario Valdostano aveva
una certa intestazione e credo forse i proponenti, Capigruppo e il
Presidente del Consiglio, e il Presidente della Giunta, credo.
Montesano (P.S.D.I.)
- Dunque "Presidente del Consiglio
regionale, della Giunta regionale, Assessore alla Pubblica
istruzione, Capigruppo consiliari e ai proponenti della legge".
Chincheré (P.C.I.)
- Ecco, la proposta, credo che sia una
lettera interessante e che tutti i Consiglieri dovrebbero prenderne
visione. Pertanto pregherei, se possibile, tramite le fotocopie,
farla pervenire a tutti i Consiglieri.
Entrando nel merito delle leggi, che siamo d'accordo col
Presidente Montesano di avere due discussioni separate, non perché
gli argomenti sono diversi, anzi, secondo noi hanno dei rapporti
molto stretti, ma crediamo che la discussione possa essere più
proficua se viene affrontata in modo separato.
La prima è quella sul presalario agli studenti universitari.
L'operare dell'Amministrazione regionale dal suo nascere ad oggi
è sempre stato rivolto in materia di Istruzione pubblica a
promuovere iniziative atte a garantire concretamente il diritto
allo studio.
A tal fine sono state prese, avvalendosi delle possibilità
legislative previste dallo Statuto speciale, iniziative quali i
libri gratuiti, facilitazioni per trasporti e mense, un notevole
sforzo al riguardo dell'edilizia scolastica, potenziamento del
corpo insegnante e non insegnate nelle scuole regionali,
facilitazioni e sussidi per l'accesso agli studi universitari.
Particolare attenzione, secondo noi, va posta a quest'ultimo
problema, quest'ultimo aspetto del problema dell'istruzione
pubblica. La posizione geografica, la limitata popolazione, il
conseguente basso numero di studenti frequentanti gli studi
universitari fanno pensare all'impossibilità per la nostra Regione
di avere fra un numero di anni ragionevolmente limitato una sede
universitaria. Ciò pone problemi degni di attenzione e di
particolari soluzioni in ordine al diritto effettivo allo studio
per i giovani studenti valdostani che intendono proseguire
un'ulteriore preparazione e che sono costretti ad una forzata e
pendolare emigrazione scolastica.
Il diritto effettivo allo studio, dalla scuola materna, direi di
più, dall'asilo-nido all'università, lo si ottiene soltanto
garantendo le strutture scolastiche adatte e la possibilità senza
limitazioni sociali e di reddito di usufruire. Da queste premesse
nasce la proposta di legge che sottoponiamo al giudizio del
Consiglio regionale.
È pur vero che è stato istituito a livello nazionale il
presalario a favore degli studenti universitari ma carenze
legislative, appesantimenti burocratici, situazioni negative
all'interno del governo delle singole università rendono quasi
impossibile, ed è stato ampiamente dimostrato, il soddisfacimento
di questi diritti. Da qui la proposta che la nostra Regione,
previsto all'art. 1, si faccia carico in prima persona per la
concessione del presalario agli studenti universitari valdostani,
salvo il diritto di rivalersi nei confronti dello stato per il
rimborso, almeno in parte, della maggiore spese sostenuta.
Evidentemente il presalario non può essere dato
indiscriminatamente a tutti ma deve permettere l'accesso alle
soglie universitarie dei figli dei contadini, degli operai, di quei
lavoratori con un reddito che non garantisce la prosecuzione degli
studi ai propri figli.
A questo va aggiunto che il presalario va dato solo a chi è in
regola con gli studi, con il piano di studi, al fine di non
permettere abusi che svuoterebbero di significato questa
iniziativa.
Proponiamo altresì che il presalario, salvo le precedenti
premesse, ammonti a Lire 700.000 per ogni anno scolastico,
ammontare uguale per tutti gli studenti senza distinzione di
facoltà, salvo le eccezioni previste dalla legge all'articolo 3,
perché consideriamo giusto garantire il diritto e l'obbligo alla
frequenza scolastica, frequenza che risulta particolarmente onerosa
data la distanza dalla nostra Valle alle sedi universitarie.
I proponenti intendono regolamentare in modo più organico la
distribuzione dei sussidi che l'Amministrazione regionale già
prevede nei suoi bilanci.
Con questa proposta di legge affrontiamo un tema importante e
prioritario per l'avvenire culturale e civile della nostra Regione.
Abbiamo ritenuto nostro dovere affrontarlo con proposte concrete,
aperte ad ogni proposta migliorativa e apporto originale che le
altre forze politiche vorranno dare.
Montesano (P.S.D.I.)
- La parola all'Assessore
Lustrissy.
Lustrissy (D.P.)
- A me pare che dal verbale della
Commissione consiliare, della riunione della Commissione consiliare
della Pubblica istruzione, risulta già abbastanza chiara quella che
è, quello che è il parere della Giunta sul progetto di legge
proposto, ritengo però necessario fare alcune integrazioni a quanto
già detto.
In definitiva noi dobbiamo ricordare, in modo particolare ai
colleghi Consiglieri che sono membri della Commissione consiliare
Pubblica istruzione, che il problema della redazione dell'assegno
di studio, del presalario agli studenti universitari è frutto di
una collaborazione avvenuta all'interno della Commissione stessa
coi rappresentanti degli studenti universitari della Valle
d'Aosta.
È un provvedimento questo che abbiamo attualmente in vigore che
si inserisce nella scia del provvedimento nazionale, cioè
agganciandoci alla legge del presalario nazionale, stabilisce che
l'Amministrazione regionale interviene nei casi in cui per mancanza
di fondi il presalario non può essere erogato agli studenti
universitari che si ritrovino nelle condizioni di legge, nelle
condizioni previste nella legge sono, da una parte, il reddito e,
dall'altra, il piano di studi svolto.
Ora, come dico, la discussione sull'erogazione di tutti i
sussidi, assegni di studi di qualsiasi provvidenza agli studenti è
oggi in modo particolare discussa e ridiscussa in quanto abbiamo
avuto modo di assistere in campo nazionale a delle grosse
sperequazioni, a dei grossi scandali, soprattutto in sede di
erogazione di presalario e i grossi scandali, almeno secondo la
discussione che è avvenuta all'interno della Commissione della
Pubblica istruzione, sono in maggior parte dovuti alla difficoltà
per le Commissioni o per gli organismi che debbono entrare,
applicare le leggi in ordine al presalario, di definire in un modo
abbastanza certo il reddito delle singole persone che ne fanno
richiesta.
Ed è questa la grossa difficoltà che ha sempre vincolato il
lavoro di tutte le Commissioni di questo tipo.
Ora il riferirsi ancora al reddito non so fino a che punto si
possa dare concreta attuazione a quel principio costituzionale di
mettere tutti nelle stesse condizioni, che almeno i meritevoli e i
bisognosi siano messi nelle stesse condizioni degli altri per poter
proseguire gli studi. In effetti tutte le volte che noi ci
ritroviamo a definire il problema del reddito ci basiamo su delle
certificazioni soggettive degli interessati oppure su delle
dichiarazioni rilasciate dall'ufficio competente che è l'Ufficio
Distrettuale delle Imposte, ma noi sappiamo benissimo che nel
nostro Paese ci sono molte categorie di cittadini, cittadini più
sensibili, altri meno sensibili ai problemi generali della comunità
e non sempre il reddito riesce ad essere definito in un modo certo.
Per lo meno a livello di lavoratori dipendenti abbiamo sempre la
certezza del reddito, ma quando si deve esaminare il reddito di
altre categorie professionali non abbiamo mai la certezza del
reddito e tutta questa discussione ha impegnato in molte riunioni
la Commissione consiliare che ha discusso lungamente del problema
anche con gli studenti stessi.
In definitiva non si è ancora raggiunta una soluzione
soddisfacente per superare il problema fondamentale, per poter
permettere l'erogazione di un presalario effettivamente a chi ne
avesse bisogno e il problema fondamentale è sempre il reddito.
Di più, i membri della Commissione avevano espresso anche pareri
diversi circa il tipo di provvedimento, alcuni si erano riferiti ad
altri provvedimenti in atto in alcune province italiane o alcuni
altri paesi tipo quello ultimamente approvato dall'Amministrazione
provinciale di Trento, di concedere dei prestiti sulla fiducia agli
assegni universitari salvo risorse di 700.0000, salvo poi il
rimborso al termine degli studi una volta avviati alla
professione.
La discussione è ancora in atto, cioè non si è ancora conclusa e
si è conclusa in un unico modo possibile per quest'anno nel
riproporre per l'anno accademico 1972/1973 le stesse norme in
vigore per l'anno accademico precedente, utilizzando a quel fine lo
stanziamento previsto dal bilancio di previsione 1973. E il
Consiglio regionale, di conseguenza, ha approvato nel dicembre del
1972 il bando di concorso relativo all'assegnazione degli assegni
di studio agli studenti universitari, provvedimento che ricalca,
come dicevo, il provvedimento dell'anno precedente dove si
interviene in modo da integrare i fondi disponibili per permettere
a tutti coloro che si trovano nelle condizioni previste dalla legge
di ottenere il presalario. Di più, si è anche stabilito, in accordo
con la Commissione, in considerazione del fatto che l'erogazione
del presalario da parte degli uffici assistenziali dell'Università
avviene sempre con notevole ritardo, di erogarlo per tempo e nei
prossimi giorni la Commissione consiliare si dovrà riunire assieme
agli studenti universitari per assegnare il presalario per l'anno
accademico in corso in modo da anticipare i fondi agli studenti
universitari salvo restituzione o rimborso poi all'atto della
percezione del presalario da parte dell'organismo assistenziale
dell'Università.
E in definitiva, se pur oggi possiamo dire che l'assegno
presalario che l'Amministrazione regionale ha stabilito da alcuni
anni a questa parte può essere sufficiente al mantenimento dei
ragazzi agli studi, soprattutto per le famiglie che non raggiungono
un determinato reddito, dobbiamo anche dire che non siamo molto
lontani dal reddito proposto con questa legge. In effetti alle
500.000 lire del presalario si aggiungono le 50 e 100.000 lire di
rimborso spese per acquisto libri di testo secondo il reddito della
famiglia. In definitiva nella maggior parte dei casi il presalario
dalle cinquecentomila lire già oggi è attribuito nella misura di
lire seicentomila anche se una parte minima del presalario viene
assegnata a titolo di rimborso spese.
Ora regolarmente in un modo diverso nel corrente anno accademico
quello che già la Commissione consiliare e l'Associazione Studenti
Universitari ha stabilito per il corrente anno accademico mi pare
per lo meno intempestivo in questo momento. La proposta, credo che
possa venire poi riconsiderata dal nuovo Consiglio regionale in
sede di predisposizione del bilancio preventivo per l'anno 1974,
bilancio preventivo che dovrà prevedere gli opportuni stanziamenti
relativi alla somma che si dovrà probabilmente spendere per venire
incontro a queste esigenze.
Ma dico anche di più. Se il reddito, cioè se l'assegno delle
600.000 lire attualmente erogato è insufficiente, e in linea di
massima possiamo anche concordare che sia insufficiente perché già
in sede di Commissione avevamo stabilito che il costo medio per il
mantenimento del ragazzo agli studi si aggirava sulle 60.000 lire
mensili e, grosso modo, facendo dei calcoli approssimativi, ci si
era avvicinati a quella che era la somma proposta, alle 700.000
lire. Però, come dico, in questo momento non possiamo modificare il
bando già approvato alcuni mesi fa dal Consiglio regionale perché
caso mai si trattava di discutere dell'integrazione o del
provvedimento in quel momenti lì. Il Consiglio regionale ha
approvato, l'Associazione ha aderito e pertanto il problema è
risolto per l'anno accademico in corso e, come dicevo, se il
Consiglio regionale prossimo che scaturirà dalle prossime elezioni
vorrà continuare su questa strada in clima di collaborazione con
l'Associazione Studenti Universitari, come abbiamo sempre fatto,
penso che non sarà difficile in quel momento di stabilire una nuova
disciplina, neanche tanto una nuova disciplina in quanto la legge
proposta ricalca niente meno che il bando di concorso. Il bando di
concorso è approvato con una delibera del Consiglio regionale,
invece di essere una legge è una delibera di Consiglio, ma i
requisiti per ottenere il presalario sono chiaramente prescritti,
anzi, fanno riferimento alla legge nazionale perché in un primo
momento avevano avuto delle grosse difficoltà con l'organo di
controllo per l'approvazione di una deliberazione del Consiglio
regionale che stabiliva la redazione del presalario senza
considerare quelli che erano gli interventi in atto in campo
nazionale. Però entrando nel merito dobbiamo anche dire che la
legge proposta varia il reddito rispetto a quella che è la nuova
proposta che attualmente è in discussione, almeno ufficialmente è
stata presentata al Senato stamane da parte del Governo, sulla
nuova regolamentazione del presalario che ha elevato il reddito a
1.800.000, mentre qua si propone il reddito minimo di tre
milioni.
Ora è chiaro che su questi problemi ci possono essere delle
interpretazioni diverse ma, se la nostra legge regionale si mette
in contrasto con le disposizioni generali regionali, non avrebbe in
questo campo competenza primaria e rischiamo di farci rinviare la
legge, però questo potrebbe ancora essere il meno.
Io richiamo l'attenzione del Consiglio su questo fatto, cioè se
è vero come è vero che noi in questi ultimi anni stiamo attuando
una politica di diritto allo studio, prevedendo l'erogazione di
borse di studio, di assegni di studio in base a regolari bandi di
concorso che hanno dei parametri di riferimento abbastanza precisi,
quali quello del reddito e quale quello del piano di studi portato
a compimento, è altrettanto vero che ci troviamo in crisi rispetto
alla definizione del reddito, il grosso problema da chiarire è
proprio il reddito.
Ora in questo momento particolare portare il reddito da
1.800.000, quale è quella la nuova proposta governativa, a
3.000.000 corriamo dei grossi rischi. A questo punto tanto varrebbe
dichiarare che il Consiglio regionale, l'Amministrazione regionale
decide di erogare il presalario a tutti gli studenti universitari
valdostani perché in Valle d'Aosta, tranne poche eccezioni, forse
non so, dichiarazione incauta, esistono molti miliardari in Valle
d'Aosta, cioè l'Amministrazione regionale potrebbe a questo punto
decidere di attribuire il presalario, considerato il reddito
proposto di tre milioni, che è un reddito ormai, anche il
professionista più qualificato denuncia, in base alle dichiarazioni
dei redditi potrebbero conseguire il presalario.
Se questa è la volontà del Consiglio regionale, bene, si decida
pure in quel senso lì però, se vogliamo essere obiettivi e se
vogliamo effettivamente dare concreta attuazione a quello che è il
presupposto, cioè il dettato costituzionale, il quale si riferisce
sempre a un principio generale, cioè di mettere chi non è nelle
condizioni di studiare ed è capace e meritevole di poterlo fare,
dobbiamo esaminare attentamente questo problema del reddito perché
rischiamo di commettere delle grosse ingiustizie e di dare del
denaro a chi non ne ha bisogno. Ed ecco perché io voglio richiamare
l'attenzione del Consiglio regionale su questo problema. Fintanto
che non avremo trovato un parametro di riferimento preciso
discostarci da quelle che sono le norme generali del reddito
fissato in campo nazionale sull'erogazione del presalario, vorrebbe
proprio dire attribuire e dare dei soldi a chi non potrebbe averne
bisogno. Questo non credo che sia nelle intenzioni né nel dettato
costituzionale né tanto meno del Consiglio regionale.
In buona sostanza anche all'interno della Commissione
consiliare, non si è trovata una comunione di intenti, almeno
riguardo alla definizione nuova del problema, perché per portare
avanti delle decisioni vecchie, va beh, manteniamo le norme in
atto, sono approvate con delibera del Consiglio regionale, che
siano leggi o deliberazioni, ci sono dei parametri di riferimento
preciso, c'è il discorso del reddito 1.800.000 o tre milioni, però
rimane la sostanza che non siamo in grado oggi, esaminati tutti gli
inconvenienti dell'attuale sistema di erogazione del presalario, di
eliminare gli inconvenienti, cioè corriamo effettivamente il
rischio - e come già succede sovente perché tutte le volte per lo
meno, e queste sono poi le considerazioni che si fanno dopo che si
assegnano i presalari, un po' di tempo dopo qualcuno comincia a
fare le osservazioni, eh, quello ha avuto il presalario, si è
comprato la "500" nuova, quello ha avuto il presalario, e si è
andato a fare una vacanza oppure succede anche questo al limite:
che i posti che noi abbiamo disponibili al Collegio Universitario,
che ci costano 400.000 lire all'anno, di fronte alla possibilità di
avere un presalario di 500-600-700.000 lire, è chiaro non vengono
più utilizzati. Noi quest'anno avevamo messo a disposizione nei due
posti tradizionali al Collegio Universitario di Torino, li avevamo
elevati a 10 posti, ma non siamo riusciti a ricoprire i posti
disponibili, eppure c'era il Collegio gratuito a disposizione, ma
la prospettiva di ottenere il presalario ha fatto sì che i posti in
Collegio non fossero preferiti rispetto al presalario.
Pertanto, per concludere, se vogliamo regolamentare in modo più
organico il presalario facciamo molta attenzione a quello che
facciamo perché il reddito è una grossa difficoltà. Se vogliamo
fare qualcosa di nuovo, che si continui pure la discussione anche
in sede di Commissione consiliare, si continui pure a collaborare
con l'Associazione degli studenti universitari, che sempre l'hanno
fatto, però ci sono dei grossi ostacoli, non per cattiva volontà o
per sfide di qualsiasi tipo, di aderire a questa proposta di legge
in questo momento partendo:
1) dalla considerazione che per l'anno accademico in corso il
Consiglio regionale ha già approvato delle norme precise e queste
norme precise non sono né disorganiche né tanto meno ci portano a
degli inconvenienti, se non a quelli già lamentati. Il problema è
sempre quello del reddito, anche quelle norme sono riferite al
reddito e al piano di studi perciò non cambia niente sotto questo
aspetto. Di più, vi dicevo, noi abbiamo utilizzato tutti i fondi
disponibili quest'anno per l'erogazione del presalario con quel
bando di concorso, tanto per l'anno accademico in corso. Se è vero
come è vero, che i rappresentanti degli studenti universitari
presenti nella Commissione hanno dato il loro assenso all'attuale
bando di concorso, è altrettanto vero che non possiamo vincolare
con una norma di questo tipo il Consiglio regionale alla scadenza
di una legislatura, né tanto meno possiamo indicare oggi delle
fonti di finanziamento della legge che noi non siamo riusciti a
reperire, perché il discorso vale, come dico, per l'anno accademico
1973/74 e sarà cura del Consiglio regionale o del legislatore in
quel momento di rivedere le norme e di proporre i finanziamenti
conseguenti.
Che le norme siano queste o siano altre, però io tengo ancora,
per chiudere, a dichiarare questo: che qualsiasi norma riferita al
reddito corre sempre il rischio di farci fare delle cose sbagliate.
Perciò fin qui niente di nuovo, se vogliamo escogitare qualcosa di
nuovo, diamo effettivamente la possibilità studiando assieme dei
provvedimenti ad hoc per coloro che effettivamente ne hanno
bisogno.
Montesano (P.S.D.I.)
- Chi chiede la parola? Se nessuno
chiede la parola, si passa alle dichiarazioni di voto e poi si
passa all'esame degli articoli. Nessuno chiede la parola?
Consigliere Dolchi, rompe il ghiaccio?
Dolchi (P.C.I.)
- Ma io sono uno dei proponenti, uno dei
due proponenti e vorrei brevemente ribadire le ragioni della
presentazione di questo provvedimento, soprattutto alla luce
dell'illustrazione fatta dall'Assessore alla Pubblica Istruzione,
dalla quale potrebbe risultare che, essendo i sussidi attualmente
in vigore concordati di volta in volta con l'Associazione degli
studenti, col Comitato Universitario Valdostano, l'iniziativa del
gruppo Comunista potrebbe non essere un provvedimento che va
nell'indirizzo seguito da questo Comitato o che comunque se non è
in contrasto non tiene conto della opinione degli studenti
universitari, cioè degli interessati.
Infatti, per ben due o tre volte, l'Assessore ci ha detto: i
sussidi sono le modalità, il bando, sono concordati con gli
studenti universitari, quindi, da parte degli interessati, abbiamo
questo assenso. Ebbene io vorrei ricordare ai colleghi Consiglieri
che proprio il Comitato Universitario Valdostano nel settembre del
1972 inviò ai Capigruppo, al Consiglio regionale una richiesta
affinché il Consiglio regionale stesso si esprimesse sulla
necessità di superare questo provvedimento annuale con un
provvedimento legislativo che desse una garanzia di continuità a
questo intervento. Ebbene lo riconferma ancora la lettera del
C.U.V. a cui si riferiva il collega Chincheré. Che è stata mandata
a tutti i Capigruppo in data 9 marzo 1973, che se gli altri
Capigruppo non hanno recepito questo appello dell'organizzazione
degli studenti universitari interessati, il Gruppo Comunista lo ha
recepito, ha ritenuto che fosse valido e, sulla scorta delle
proprie convinzioni in materia di diritto allo studio, ha proposto
all'attenzione del Consiglio, alla discussione del Consiglio il
provvedimento legislativo.
La Commissione ha deliberato, ha espresso un parere che ci è
stato letto, su cui si potrebbero fare molte considerazioni, una di
fondo che è quella che ci trova consenzienti, riguarda il
provvedimento legislativo che impegnerebbe i bilanci successivi.
Siamo perfettamente d'accordo con il parere espresso dalla
Commissione della Pubblica Istruzione proprio perché siamo
d'accordo con questo parere. Riteniamo che il provvedimento
legislativo, a differenza della deliberazione annuale, così come ci
ha detto l'Assessore alla Pubblica Istruzione, è un provvedimento
che manifesta una scelta, che impegna l'Amministrazione regionale
per gli anni successivi, quindi è ovvio che impegni i bilanci, è
ovvio che impegni i bilanci successivi. Direi che questo non è un
elemento negativo, è una logica conseguenza di un provvedimento
legislativo che, dico, trasforma una scelta annuale di volta in
volta in una scelta permanente su un problema così importante come
è quello del diritto allo studio.
Ma, dice l'Assessore alla Pubblica Istruzione, oramai abbiamo
già per l'anno scolastico 1972/1973 approvato il provvedimento che
regolamenta la materia non ci ritorniamo più sopra perché il bando
è stato emesso, le domande sono pervenute in base a quel bando e in
base a quelle norme votate dal Consiglio regionale noi attribuiremo
il sussidio.
Va bene, nulla vieta proprio per la continuità nel tempo che
deve avere un provvedimento legislativo, che il provvedimento
legislativo impegni l'Amministrazione, impegni la volontà del
Consiglio regionale in questo settore per l'avvenire.
E mi si dice: ma questo potrà essere fatto in occasione del
bilancio preventivo del 1974. Io ricordo ai colleghi del Consiglio
che in proposito non è mai stato risolto quel problema, mi auguro
che fra i primi argomenti del prossimo Consiglio regionale ci sia
una chiarificazione su questo argomento ma per questi cinque anni
di legislatura non si è mai risolto il problema della legge i cui
finanziamenti non sono previsti nel bilancio e del bilancio che non
prevede i finanziamenti per le leggi. Quindi direi che è solamente
un voler per lo meno rinviare il problema se non eliminarlo in modo
elegante quello di dire lo discutiamo in occasione del bilancio
preventivo del 1974.
E perché ve lo ricordo? Ci è stato detto e abbiamo discusso
anche in questa sede consiliare che il bilancio preventivo
predisposto da parte della Giunta non può tenere conto di
stanziamenti per iniziative legislative che non abbiano già avuto
il parere consiliare e, d'altra parte, abbiamo sentito più volte
dire in Consiglio regionale - e ce lo ricordava, giustamente dal
punto di vista strettamente formale, il Presidente del Consiglio -
non possiamo discutere ed approvare delle leggi che non abbiano nel
bilancio il preventivo stanziamento e quindi, ancora una volta, è
chiaro che, se non è l'esecutivo, se non è la Giunta che fa delle
iniziative, dei disegni di legge regionale, da parte del
Consigliere non ci sarà mai né la possibilità di ottenere lo
stanziamento preventivo in bilancio né di mandare avanti una legge
perché il bilancio non prevede lo stanziamento relativo.
Ecco però ci ha detto l'Assessore alla Pubblica Istruzione che
in questo caso si tratta di modificare i capitoli, la dizione, ma
gli stanziamenti ci sono, 192 milioni sono già nel bilancio del
1973, e allora l'affermazione di principio contenuta nella legge è
un primo passo perché il bilancio preventivo per il 1974 preveda
questa cifra, se mai aggiornata, in base agli importi che la legge
prevede aumentati. E mi sembra che la cosa è possibile, quando
abbiamo approvato all'unanimità il disegno di legge della Giunta
sull'utilizzazione dei fondi per la legge, chiamiamola così dei
"gardiens de la nature", non solo abbiamo impegnato gli 800 milioni
previsti nel bilancio del 1973 ma abbiamo anche detto, lo abbiamo
detto addirittura nella legge oltreché nella volontà manifesta del
Consiglio regionale, che il 1974 dovrà prevedere stanziamenti molto
maggiori per questa iniziativa legislativa, e quindi è ovvio,
abbiamo e impegniamo i bilanci per gli esercizi futuri e li
impegniamo anche in misura maggiore di quello che è l'impegno del
provvedimento contingente.
Non mi sembra allora che tutto il nocciolo della questione sia
qui: continuiamo con la deliberazione annuale, con il sussidio e
con il bando che di volta in volta ogni anno con lo stanziamento in
bilancio o con l'accordo con il Comitato Universitario si intende
fare - e questa è la strada finora seguita - o regolamentiamo per
gli anni futuri, con una scelta ben precisa, l'intervento della
pubblica amministrazione verso gli studenti universitari che
intendono proseguire gli studi universitari e che, in base al
dettato costituzionale, avendo questi diritto, non possono
esplicarlo per motivi di carattere finanziario.
Ecco mi sembra che qui sta tutto il problema
politico-amministrativo inerente, conseguente alla nostra
iniziativa legislativa.
Noi riteniamo che si debba superare il momento del provvedimento
annuale per arrivare a un provvedimento che proietti nel futuro
questa scelta, questa decisione del Consiglio regionale: Non ha
altri scopi la nostra iniziativa legislativa, il problema del
reddito non cambia la difficoltà dell'accertamento, non cambia, sia
che ci sia la deliberazione sia che sia la norma di legge. Il
problema del piano di studio è contemplato dal nostro provvedimento
e quindi non è un provvedimento sovvertitore di quelle che sono le
linee fondamentali, ci atteniamo anche noi al dettato
costituzionale che parla ai cittadini meritevoli, in grado di
realizzare il diritto allo studio per le doti che dimostrano nello
studio per le doti che dimostrano nello studio stesso.
Noi riteniamo che il provvedimento possa essere approvato dal
Consiglio regionale come una manifestazione di volontà nella
materia così delicata, come quella del diritto allo studio, che non
porti un aggravio tale al bilancio regionale da metterlo in
difficoltà, proprio per le parole che ci ha detto l'Assessore alla
Pubblica Istruzione, che ci ha ricordato che già fino a 600.000
500.000 come intervento, come sussidio e 100.000 lire per rimborso
spese, arriviamo quindi non molto distanti dalla cifra proposta
nella legge e che, approvando un provvedimento di questo tipo,
finalmente facciamo una scelta che non è quella così del caso per
caso, dell'anno per anno, ma diamo all'indirizzo
politico-amministrativo della Regione un orientamento ben preciso
in questo settore. Facciamo una scelta e qualcuno mi potrebbe dire,
se ci fosse l'Onorevole Caveri me lo direbbe, ma in questo modo,
facendo le leggi, impegnando cospicue somme per i bilanci futuri,
noi rendiamo talmente rigido il bilancio che non abbiamo poi più la
possibilità di fare delle scelte di volta in volta al momento
dell'approvazione del bilancio: Noi rispondiamo a questa obiezione
che il bilancio diventa rigido con l'adozione di provvedimenti
legislativi quando il Consiglio regionale intende con questi
provvedimenti legislativi fare delle precise scelte in determinati
settori. Quando stamattina parlavamo che 134 milioni per la
gestione dello Psico-Medico-Pedagogico non sarebbero stati
sufficienti e l'assessore Benzo ci ricordava che forse la cifra
avrebbe raggiunto il doppio di questa preventivaya, bene, c'era un
orientamento, il Consiglio lo ha manifestato, di indirizzare la
propria attenzione in questo settore; noi riteniamo che anche nel
settore della Pubblica Istruzione bisogna fare finalmente delle
scelte precise.
Il bilancio diventerà rigido per l'impostazione di queste scelte
fondamentali che vanno nel senso delle riforme, della
trasformazione della società valdostana e semmai a scapito di tutta
una serie di piccoli sussidi, di piccoli rivoli, di piccoli
investimenti, di piccoli provvedimenti che ancora in misura troppo
esagerata riempiono e appesantiscono il nostro bilancio
regionale.
Quindi mi sembra che il problema di fondo su cui attiriamo
l'attenzione dei colleghi Consiglieri sia quello della scelta. Ci
siamo orientati nei confronti della Sanità, della riforma
dell'intervento pubblico in questo settore. Richiamiamo
l'attenzione del Consiglio su questo provvedimento per quanto
riguarda la Pubblica Istruzione, questo non comporta un tale
appesantimento del bilancio che, ne soffoca la sua possibilità
annuale, sempre che, facendo la scelta in un senso, si abbia poi il
coraggio di rivedere posizioni oramai cristallizzate e statiche in
altri settori.
Montesano (P.S.D.I.)
- Chi chiede la parola? Consigliere
Andrione.
Andrione (U.V.)
- Per dichiarazione di voto e quindi
lungi da ogni intenzione polemica. Voteremo contro questa legge
così come è presentata e su un punto diamo ragione ai presentatori
e cioè che è necessario che d'ora in avanti non si proceda più, non
solo con le delibere annuali, ma non si proceda più con il sistema
dei sussidi di studio dati in questa maniera e, secondo noi, il
peccato della legge è soprattutto quello di cristallizzare il
sussidio chiamandolo invece che sussidio presalario e invece
dell'adozione della delibera si fa una legge ma la sostanza rimane
la stessa ed è sul strema di intervento che dissentiamo, cioè sul
sistema che consiste nel dare una somma di denaro a chiunque si
iscriva all'Università per il primo anno e a tutti coloro che,
secondo gli anni, hanno superato un certo numero di esami.
A nostro avviso, il problema dell'intervento
dell'Amministrazione regionale nella scuola e nella possibilità
effettiva di studio, al di là della licenza di scuola media
superiore, deve essere visto in maniera differente e noi abbiamo il
dovere di offrire, come si fa in tutti i Paesi, e non sto a fare
delle esemplificazioni che sarebbero lunghe e tediose, ma di
offrire delle strutture per lo studio, strutture che vanno dai
Centri a quelli dello studio, a biblioteche e altre cose di questo
genere, e non alla distribuzione di somme di denaro sotto voci più
o meno adeguate, strutture perché in questa maniera la spesa che è
fatta dall'Ente pubblico ha un significato, è controllabile, serve
effettivamente e soltanto per lo studio. In ogni altra maniera si
tratta soltanto di una distribuzione di denaro alla quale noi,
proprio per i principi esposti giustamente da Dolchi in questo
momento, siamo contrari, cioè si tratta di sperperare il denaro
pubblico in tanti piccoli rivoli senza che ci possa essere il
minimo controllo e la minima sicurezza di efficacia. Non solo, non
siamo d'accordo nel senso di trovare che tutte le facoltà
universitarie sono indiscriminate e, nel caso specifico, nella
proposta di legge c'è un aumento del presalario per alcune facoltà.
Ma, anche se è una strada che è buona, non ci sembra che sia questo
il punto. A nostro avviso, l'Ente pubblico deve intervenire
soprattutto incoraggiando certi studi e scoraggiando altri.
È recente una polemica, un'indagine polemica in campo nazionale
sulle fabbriche di disoccupati che sono certe Università o certe
facoltà universitarie, è perfettamente inutile che la Regione
spenda 700.000 lire all'anno per fare passare i laureati del
Magistero da 500 a 1.000 all'anno, è una cosa a nostro avviso
assolutamente inutile, non solo, direi nociva, e quindi d'accordo
con Dolchi che questo problema debba essere rivisto e che debba
essere affrontato in maniera differente non episodica non anno per
anno, ma non solo così. Non deve neanche essere affrontato con la
distribuzione del gettone, con la distribuzione del sussidio, deve
essere fatto in maniera differente e tra la messa a disposizione di
posti a collegi universitari a strutture che facilitano lo studio,
che aiutano gli studenti e il sussidio noi preferiamo il primo
sistema e in questo credo che siamo d'accordo con l'esperienza di
qualsiasi Paese civile, per cui dando atto che la legge ha
sollevato un problema, noi chiediamo che rimanga a verbale che
l'Union Valdôtaine chiede che il prossimo Consiglio affronti il
problema in maniera non episodica, non anno per anno, ma non solo
così. Non deve neanche essere affrontato con la distribuzione del
gettone, con la distribuzione del sussidio, deve essere fatto in
maniera differente e tra la messa a disposizione di posti a collegi
universitari a strutture che facilitano lo studio, che aiutano gli
studenti e il sussidio noi preferiamo il primo sistema e in questo
credo che siamo d'accordo con l'esperienza di qualsiasi Paese
civile, per cui dando atto che la legge ha sollevato un problema,
noi chiediamo che rimanga a verbale che l'Union Valdôtaine chiede
che il prossimo Consiglio affronti il problema in maniera
differente di quanto sia stato per il passato dando agli studenti
universitari valdostani e un indirizzo di studio e strutture
adeguate perché questi studi possano effettivamente essere
svolti.
È una dichiarazione di voto quindi non riprenderò più la
parola.
Montesano (P.S.D.I.)
- Altri che chiedono la parola?
Consigliere Pedrini.
Pedrini (P.L.I.)
- Veramente avrebbe dovuto parlare il
Consigliere Maghetti ma si scarica sempre su di me. Comunque due
parole sole come dichiarazione di voto: concordiamo pienamente con
quanto detto dal Consigliere, dal Sig. Consigliere Segretario
Andrione e con questo non ho altro da aggiungere.
Montesano (P.S.D.I.)
- Altri interventi? Ci sono
interventi? Altri che chiedono la parola? Nessuno? Ecco allora la
parola al Consigliere Chincheré.
Chincheré (P.C.I.)
- Beh noi siamo abbastanza preoccupati
dell'andamento della discussione perché? Perché non solo perché il
risultato sarà molto negativo da parte degli altri Gruppi ma perché
su questo problema, che noi con questa legge non intendevamo dire
la parola definitiva, ma volevamo portare un contributo alla
soluzione di questo problema e, come diceva la relazione, aperti a
tutte le proposte di tutti gli altri Gruppi purché non
violentassero la sostanza di questa legge. Ci preoccupa proprio
questa, bah, siamo a fine legislatura me lo posso permettere,
questa povertà intellettuale che ha caratterizzato alcuni
interventi e da parte della Giunta e da parte degli altri Gruppi
consiliari. Perché? Perché si è cercato di svuotare il significato
di questa legge, si è cercato di svuotare il significato, la
volontà politica che stava a monte di questa legge, che di questa
legge è solo un risultato, arrampicandosi sui vetri, dicendo che in
sostanza è un problema amministrativo perché gli ostacoli sono di
natura amministrativa, sono di natura di competenza, non è proprio
limata bene come dovrebbe essere, di conseguenza, va a finire che
questa legge, che questo problema è improponibile, mentre, se il
discorso ci doveva essere, e il disegno ci dovrà pur essere, se non
in questo Consiglio nel prossimo, doveva vedere un pronunciamento
di tutte le forze politiche su come vedono questo problema che non
è soltanto un problema degli universitari ma è un problema
dell'istruzione pubblica e più ampiamente del diritto allo studio e
che tipo poi di proposte concrete fanno su questo problema.
Ecco che noi naturalmente voteremo questa legge, avevamo alcuni
emendamenti da proporre che così per celerità di discussione non
riproporremo più perché sarebbero comunque bocciati, e dico ci sono
stati. Ecco l'aspetto positivo, se vogliamo, è che da parte di
alcuni Gruppi c'è stato l'impegno se non altro di riaffrontare nel
prossimo Consiglio questo problema. Se mi è permessa un'altra
battuta, direi va beh l'appuntamento a dopo giugno!
Andrione (U.V.)
- È un augurio reciproco!
Chincheré (P.C.I.)
- Noi non mancheremo.
Montesano (P.S.D.I.)
- La parola al Consigliere
Ramera.
Ramera (D.C.)
- L'augurio finale del Consigliere
Chincheré è praticamente lo stesso che si siamo rivolti in
Commissione Pubblica Istruzione, praticamente, l'augurio di
rivederci, speriamo di rivederci dopo le elezioni per affrontare
questo argomento e allora dico - parentesi - pur essendo anch'io
povero intellettuale in questa discussione, chiusa la parentesi,
no, lo dico già prima, sarò anch'io un poveretto che porta poco
alla discussione intellettuale. E allora dico, se questo era
l'auguro, io mi auguravo che questa legge non venisse presentata,
proprio perché in Commissione c'erano state delle divergenze non
sul problema di fondo ma sul modo di portare avanti un disegno di
legge che veramente fosse concreto per gli studenti e anche per la
società valdostana, perché è inutile parlare di scelte, come dice
il Consigliere Dolchi, ma la scelta primaria io ritengo, e ripeto
quello che ha detto Andrione, dovrebbe essere una programmazione
per gli studi universitari, per indirizzare i nostri giovani verso
delle scelte che servono alla società valdostana e non fornire
solamente quattrini per creare degli spostati perché con questo
disegno di legge di nuovo non c'è niente, non c'è altro che una
conferma aumentata di 100.000 lire di un provvedimento che il
Consiglio regionale - come no? - prende da un determinato numero di
anni, anziché 600.000 lire, ne diamo 700.000, per gli studenti di
ingegneria e medicina diamo 49.000 lire in più - ed io qui non ho
fatto né medicina né ingegneria ma difendo questi studenti
costretti veramente a frequentare contrariamente ad altri che
possono preparare l'esame in dieci giorni - quindi ad un dato
momento 49.000 lire di differenza mi sembra poco a posto.
Se poi penso che in sede di Commissione proprio un incontro con
gli studenti, avevo portato avanti un certo discorso del prestito
universitario, come accade in Inghilterra, negli stati Uniti e in
altre Nazioni, e mi sono sentito quasi di essere tacciato di
reazionario. Una settimana fa il Trentino ha adottato questo
provvedimento: il prestito universitario, che è una cosa seria,
perché quando si fanno le cose serie, e lo ha sottolineato prima
l'Assessore alla Pubblica Istruzione, caso strano, quando abbiamo
messo 10 posti a disposizione per vitto, alloggio alla Cassa dello
Studente, non sono andati coperti.
Io, se uno volesse fare la campagna elettorale, certo che uno
verrebbe qui, direbbe invece di 700.000 per carità 1.200.000: ma,
siccome in Commissione abbiamo detto: siamo seri, e lo siamo seri
anche nella discussione. Quindi nel nuovo Consiglio regionale
coloro che saranno preposti e al Governo regionale e nella
Commissione Pubblica Istruzione si incontreranno per vedere che
cosa si deve fare insieme anche alla Commissione degli Studenti per
realizzare una legge che faccia effettivamente qualche cosa di
buono perché è troppo comodo venire a ratificare, questa è una
legge che ratifica un'abitudine invalsa in questi ultimi anni,
aumentata di 100.000 lire.
Quindi io non sono d'accordo, non sono d'accordo perché non è
stata studiata sufficientemente, eravamo d'accordo allora di
incontrarci nuovamente con gli studenti perché nell'anno accademico
in corso valeva la disposizione precedente. Ora avremo tempo o
avranno tempo, se saranno altri, a studiarsela durante l'estate per
il meglio perché ritengo che sarebbe veramente ridicolo votare oggi
una legge e il nuovo Consiglio regionale modificarla completamente
con una legge che io mi augurerei migliore di questa.
Quindi io non sono per niente d'accordo perché questo
provvedimento diventi legge. Sono invece d'accordo che insieme il
Consiglio regionale e studenti creino un provvedimento legislativo
che serva soprattutto alla futura classe dirigente valdostana, alla
società valdostana facendo studiare i giovani come debbono, bene e
soprattutto negli interessi dei nostri di collettività
valdostana.
Montesano (P.S.D.I.)
- Altri che chiedono la parola?
Assessore Lustrissy.
Lustrissy (D.P.)
- Ma io non avrei voluto riprendere
neanche la parola però ad un certo punto, quando qua si vuole usare
la zappa, noi possiamo usare anche i trattori perché le
dichiarazioni incaute del Consigliere Chincheré sulla povertà
intellettuale di questo Consiglio mi pare che bene si attanaglino
alla povertà intellettuale di chi presenta una proposta di legge
senza inventare niente di nuovo. Ciò dimostra la mancanza di
fantasia, ma io non voglio usare parole pesanti né voglio in questo
modo appiccare l'incendio al Consiglio regionale, avrò fatto finta
di non sentire!
Importante è - e già l'hanno espresso i Consiglieri che mi hanno
preceduto - che si individui finalmente un tipo di parametro al
quale rapportare l'assegno di studio che dia la certezza
all'amministrazione pubblica di non spendere invano i soldi,
assicurando nel contempo a coloro che hanno bisogno e che non hanno
i mezzi di poter proseguire gli studi fino ai livelli più alti.
Questa in definitiva è la preoccupazione che muove tutti i
Consiglieri regionali, e già io l'ho ribadito per esperienze che
abbiamo fatto, per dichiarazione unanime dei colleghi Consiglieri
membri della Commissione Pubblica istruzione, che l'attuale sistema
di erogazione di sussidi e di contributi, anche se fatti in base a
bandi certi e collegati al reddito, non ci danno mai la possibilità
di controllare se effettivamente l'erogazione è fatta a ragion
veduta o se pure l'erogazione è indebita.
Intanto, se vogliamo avere la preparazione sufficiente,
sufficiente fantasia di individuare tipi nuovi, per individuare per
parametri certi di assegnazione dei sussidi di studio o presalari,
dovremo riconsiderare tutto il problema del reddito. D'altra parte,
io ve lo dissi già prima, la Commissione consiliare ha discusso
lungamente del problema e non ha trovato una definizione al
problema e non credo che in definitiva la riproposta di parametri
che stanno per essere abbandonati sia ancora valida sotto questo
profilo, questo tanto per entrare nel merito della proposta
stessa.
Per quanto si riferisce, invece, al problema generale io ritengo
di dover sottolineare quanto io ebbi ad accennare all'inizio, cioè
in definitiva incrementare in un modo, diciamo così, non coordinato
la prosecuzione degli studi a livello universitario senza avere una
visione chiara di quelle che sono o saranno le esigenze della
nostra Regione sul tema dell'occupazione intellettuale. Mi pare
quanto meno azzardato, considerando anche i problemi del
funzionamento delle nostre facoltà, problemi grossi, problemi che
arrivano anche all'equivalenza dei tutoli di studio a livello
europeo, che oggi non ci danno la possibilità veramente di trovare
un'integrazione o un inserimento dei nostri disoccupati a livello
intellettuale nel contesto di quelle nuove, diciamo così,
infrastrutture comunitarie che vanno nascendo in questi ultimi
anni.
Pertanto, se vogliamo riconsiderare per intero il problema,
dovremo innanzitutto fare astrazione da due cose: dal reddito, che
rimane il problema principale, e non ritengo che una proposta che
rivada nel senso del reddito sia una proposta di per sé
sostenibile. E poi, se dobbiamo indirizzare i nostri studenti, se
noi pensiamo solo alla disoccupazione che esiste - e già questa
mattiamo abbiamo avuto modo di constatare una grossa esigenza a
livello regionale, cioè l'esigenza di avere un tipo di personale
specializzato che non abbiamo - vale la pena di considerare anche
in questo contesto tutte le finalità dei sussidi che noi eroghiamo,
stabilendo esattamente quello che vogliamo fare, cioè, se
l'esigenza è quella di avere a disposizione un numero imprecisato
di personale specializzato nel settore paramedico e noi abbiamo
un'infinità di studenti che continuano a laurearsi in
giurisprudenza o in economia e commercio, in architettura, non so
in quale modo noi potremo assicurare il lavoro a questi laureati e
in quale modo potremo risolvere i problemi regionali proprio nel
settore dell'assistenza sociale, che oggi è uno dei settori più
lacunosi proprio per la mancanza di personale specializzato.
Pertanto io, in sede di dichiarazione di voto, e a nome della
Giunta regionale, tengo a ribadire che il nostro voto contrario
alla proposta di legge attuale va inteso in questo senso, cioè nel
senso di approfondire meglio il discorso, nel senso di indirizzare
meglio gli studi superiori dei nostri studenti che intendono
frequentare e continuare gli studi a livello universitario
rapportati soprattutto a quelle che sono le esigenze di occupazione
nella nostra Regione.
Montesano (P.S.D.I.)
- Altre dichiarazioni?
Allora prima di passare all'esame degli articoli, io ho detto,
richiamo quello detto avanti, cioè che la legge è proponibile però
va portata al voto facendo preghiera ai proponenti di precisare
all'articolo 9 la copertura di spesa e la casella di bilancio nella
quale vanno questi 300 milioni, che comprendono tutti che non è
possibile approvare un provvedimento se non con una precisa
indicazione del capitolo di bilancio nel quale va incasellata
questa somma notevole di 300 milioni perché altrimenti arriveremmo
all'articolo 9 e lì ci dovremmo fermare. Cosa ne dicono i due
proponenti? Visto e considerato - io non ho voluto appositamente
dire questo prima per far sviluppare la discussione su questo
importante argomento e anche fare esprimere il pensiero dei diversi
Gruppi consiliari.
Consigliere Dolchi, Lei si rende conto meglio di me delle
difficoltà: è vero che abbiamo nel dover affrontare l'articolo 9,
il quale è una specie di traguardo, è impeditivo al proseguimento
del discorso e alla formulazione del voto finale, quindi perciò io
penso che Lei possa esprimere il suo pensiero al riguardo anche in
riferimento a quello che io Le ho detto.
Allora la parola al Consigliere Dolchi.
Dolchi (P.C.I.)
- Se non avessimo già votato il fondo di
rotazione, non per mancanza di fiducia nel fondo di rotazione, io
direi che ci starebbe benissimo perché, visto che comunque nel
corso del 1972 e 1973 il provvedimento non potrà andare in vigore,
perché non proponiamo di abolire il bando di concorso e la
deliberazione già adottata? E siccome proponiamo il provvedimento
che si proietti nel futuro, prendiamo lo stesso capitolo relativo
ai sussidi e cioè il 655 che per quest'anno è di 192 milioni e
dichiamo che, a partire dal 1974, sarà opportunamente integrato per
raggiungere la cifra prevista. E' una questione puramente teorica
perché tanto il Consiglio si è pronunciato in senso negativo e il
provvedimento non andrà, no, il bilancio preventivo del 1973, se
noi non abroghiamo il provvedimento che stabilisce già il bando di
concorso, il bando per l'attribuzione delle borse di studio, è
ovvio che i fondi sono già impegnati, il provvedimento si proietta
nel futuro e diciamo che, cioè la mia proposta che potrebbe essere
perfezionata, è che il bilancio preventivo per il 1974 all'articolo
655, comunque attraverso l'allegato E e l'allegato F tutte queste
belle cose che non abbiamo ancora chiarito se è possibile metterle
prima o dopo, il Consiglio regionale provvederà al finanziamento
della spesa.
Montesano (P.S.D.I.)
- Ecco, io qui a questo punto devo
risponderle ancora che noi oggi siamo nelle piene funzioni del
Consiglio regionale quindi Lei come ogni Consigliere ha la
possibilità di fare un provvedimento attuale e decidere in merito.
Però non vedo come il Consiglio regionale che va a morire fra poco
tempo possa impegnare il prossimo Consiglio regionale ledendo la
sovranità del prossimo Consiglio e impegnandolo in un provvedimento
del quale non ne conosce niente. Io mi auguro che la gran parte dei
Consiglieri che sono qui ritornino ma ci sono degli altri che non
prendono parte a questa nuova tornata per il Consiglio regionale
quindi non credo che neanche questo, Rag. Dolchi, possa essere
accolto perché è un impegnare la volontà del Consiglio
prossimo.
Io proporrei questo Rag. Dolchi: siccome la discussione è stata
fatta e si sono analizzati i diversi punti di vista, siccome il
provvedimento non è attuabile nel 1973 per indisponibilità di
fondi, ebbene voi Gruppo Comunista che naturalmente sarete presenti
senza dubbio nella stessa compagine nel prossimo Consiglio,
riproponete al prossimo Consiglio questo provvedimento. Io credo
che sia la cosa, per uscire fuori da questo vicolo cieco, nella
quale mi trovo io e vi trovate voi come si trova tutto il
Consiglio.
Ricordo che la mia proposta è lontana da qualsiasi pressione che
possa essere fatta dal Presidente del Consiglio su un Gruppo. Io
analizzo le cose così obiettivamente e quindi le sottopongo al
vostro giudizio.
Dolchi (P.C.I.)
- Signor Presidente, non vorrei essere
polemico, ma la nostra fantasia ci ha portato a presentare un
disegno di legge, la nostra fantasia, la nostra conoscenza della
vita dell'assemblea ci ha portato a fare delle proposte che il
Consiglio intendo bocciare, beh, facciamogliele bocciare queste
proposte, dimostrerà che quelli che hanno poca fantasia, come siamo
noi, qualche cosa fanno. Quelli che ritengono di dover studiare, di
dover proporre, di dover, collega Ramera, riesaminare tutta la
materia, ecc. ecc. non propongono niente, non intervengono nel
dibattito, non si assumono delle responsabilità, collega Lustrissy,
noi abbiamo la fantasia, abbiamo ripresentato un provvedimento,
trasformando in legge un provvedimento perché tutto il discorso a
monte? Cosa ci dice la Giunta sulla programmazione? Cosa ci dice la
Giunta, l'esecutivo, chi ha la responsabilità di tutti questi studi
che non vengono portati avanti o che, se vengono portati avanti, lo
sono solamente nel chiuso di una vostra maggioranza nella quale noi
non ci siamo? Ebbene cosa ci dicono quelli che hanno la
responsabilità?
No, no, ho finito Signor Presidente, mi rimetto a Lei, risolva
il problema, noi non abbiamo la fantasia per risolvere questo
problema da un punto di vista procedurale, si pronunci il
Consiglio, se non vuole sulla legge, sulla possibilità o meno di
mettere ai voti un provvedimento per cui non ci sia precisato il
finanziamento per le cose che sono venute a maturarsi, per le cose
che sono state dette in questa seduta consiliare.
Noi riteniamo che il provvedimento debba, che il dibattito debba
concludersi, proprio perché stancamente era cominciato, e poi si è
ravvivato in modo polemico. Ebbene che ci sia un pronunciamento,
non lo si può fare sulla legge per questo motivo formale, Lei sa
che io sono abbastanza osservante di quelle che possono essere le
procedure, allora noi chiediamo che sia il Consiglio regionale a
proporsi se il provvedimento può o non può essere messo ai voti. In
questo caso significa accettazione, accettare o respingere la
legge, noi ci riteniamo soddisfatti, grazie.
Montesano (P.S.D.I.)
- Consigliere Dolchi, io mi permetto
ancora di chiederLe l'emendamento che Lei ha fatto così verbalmente
per poterlo inserire poi sull'articolo 9 oppure lo lasciamo così,
ecco, allora Lei mi aiuti a uscire da questa incertezza da parte
mia e dal fatto di dover prendere io una decisione. Dunque il
Consiglio è chiamato, prego un po' di attenzione, per favore,
perché io formulo le ragioni del voto. Il Consiglio è chiamato a
votare se il provvedimento proposto, legislativo, proposto dai
Consiglieri Chincheré e Dolchi in merito al presalario agli
studenti universitari valdostani possa essere votato anche in
assenza dell'indicazione precisa della copertura finanziaria.
Chi è d'accordo che il provvedimento possa essere votato alzi la
mano. Senti Balestri, per favore, allora le dichiarazioni bisognava
farle, io ho detto chi vuol fare dichiarazioni di voto.
Allora ricominciamo da capo. Io sono tollerante in questo, vuoi
fare la dichiarazione di voto? E allora fai la dichiarazione di
voto su quello che ho detto e poi passiamo.
Balestri (P.S.I.)
- Nel merito non abbiamo preso la
parola perché avevamo già espresso in Commissione il nostro parere,
però il fatto che il Gruppo possa avere la soddisfazione di votare
o che sembra a me, io sono favorevole.
Montesano (P.S.D.I.)
- Allora ripetiamo. La questione,
Consigliere Balestri, sta in questi termini, lo ripeto: il
Consiglio è chiamato a votare se - quini non lo ripeto più, gli
altri Consiglieri, è chiaro quello che io ho detto?
Allora chi ritiene che il provvedimento sprovvisto di
un'indicazione precisa, della copertura di spesa, dell'imputazione
di spesa, possa essere votato alzi la mano. Sette.
Chi ritiene che non possa essere votato alzi la mano - 15 - Io
mi astengo per ragioni di libertà...
Astensione, siamo d'accordo, ma siccome siamo chiamati qui...
(Voci) ...
Sì, ma non succede niente perché non passa, quindi
perciò per fare un agrément al Consigliere Dolchi.
Allora per favore Presidente della Giunta, siamo in votazione e
quindi dobbiamo...
Risultato?
Andrione (U.V.)
- Posso dare i risultati? 7 favorevoli,
15 contrari, cinque astenuti (Pedrini, Maghetti, Freppaz, Andrione
e Bancod).
Montesano (P.S.D.I.)
- Allora il Consiglio respinge,
respinge la proposta di votazione di questa legge...
(Voci)
...
Consigliere Bordon, io ho parlato molto adagio, chiaramente,
richiamando l'attenzione dei Consiglieri. Come al solito quando io
ho richiamato l'attenzione dei Consiglieri, quando io ho fatto
votare, quando c'è stata la conclusione del voto, allora si viene
fuori e si dice: io non ho sentito niente!
(Voce del Consigliere
Bordon)
...
Ah, questo sono d'accordo, in questo momento
bonariamente dobbiamo dirglielo!
Allora il Consiglio respinge.
Si passa all'oggetto n. 8.
Dujany (D.P.)
- Vorrei protestare perché, anche se
avessimo votato tutti a favore, era una legge che non poteva avere
esecuzione.
Montesano (P.S.D.I.)
- Siamo d'accordo, però io non
posso, quando c'è un conflitto in Consiglio, viene portata la
sovranità stessa del Consiglio.
Ecco, però a proposito di questo, per dire anche la Commissione
poteva fare rilevare questo, non soltanto sulle linee, poteva fare
rilevare anche che non c'era la copertura, doveva dirlo...
(Voce:
è detto...) ...No, non è detto.
Si passa all'oggetto n. 8.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK