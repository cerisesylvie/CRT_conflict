Consiglio Regionale della Valle d'Aosta - Oggetto del Consiglio n. 2601 del 21 giugno 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2601 del 21 giugno 2023 - Resoconto
OGGETTO N. 2601/XVI - Continuazione della trattazione
congiunta dell'approvazione, ai sensi dell'articolo 2, comma 5,
della l.r. 5/2000, del piano regionale per la salute e il benessere
sociale 2022-2025 e della mozione: "Impegno dell'Assessore alla
sanità, salute e politiche sociali a superare le varie criticità
legate al piano regionale per la salute e il benessere sociale
2022/2025". (Reiezione di quindici ordini del giorno)
Bertin (Presidente) -
Alla presenza di 34 Consiglieri
riprendiamo l'analisi degli ordini del giorno. Siamo all'ordine del
giorno n. 7, sempre della Lega. Ha chiesto la parola il consigliere
Ganis, ne ha facoltà.
Ganis (LEGA VDA) -
Questo ordine del giorno, che ha come
oggetto: "Quale futuro per il volontariato valdostano", vuole
mettere in evidenza il grande senso di altruismo verso la comunità
di tutte quelle persone che svolgono un'attività di volontariato,
qualunque essa sia l'associazione che rappresenta. Il volontario è
una persona che per sua libera scelta svolge attività in favore del
bene comune e della comunità per il tramite di un ente del terzo
settore, mettendo a disposizione il proprio tempo, le proprie
capacità per promuovere risposte ai bisogni delle persone e delle
comunità beneficiarie delle sue azioni in modo personale, spontaneo
e gratuito, senza fini di lucro, neanche indiretti.
Vorrei fare un breve inciso sulla disciplina che regola il
volontariato. Il codice del terzo settore riconosce la rilevanza
del volontariato e ne definisce alcuni aspetti come obbligo
dell'assenza assoluta di forme di compenso, incompatibilità con
ogni forma di rapporto lavorativo e diritto a usufruire di forme di
flessibilità di orario e di lavoro. Inoltre il codice del terzo
settore prevede alcune disposizioni specifiche per il volontariato
all'interno degli enti, come la possibilità di rimborso di spese
documentate, autocertificate, il riconoscimento della prevalenza
nell'attività di volontariato in associazioni e poi vi sono anche
alcune forme di volontariato che esulano, almeno parzialmente,
dalla formazione del codice del terzo settore.
Molti Comuni per determinate attività come la tutela
dell'ambiente, degli animali o del patrimonio culturale si
avvalgono dell'opera di volontari. Tali attività sono regolate da
specifici regolamenti emanati dalle rispettive Amministrazioni.
Altre forme di volontariato sono invece sottoposte a una
disciplina propria, nello specifico si tratta del servizio civile
universale, i volontari impiegati all'estero, il volontariato del
Corpo nazionale alpino e i vigili del fuoco volontari.
Evidenziata quindi la disciplina sul volontariato, vorrei
sottolineare che le associazioni di volontariato svolgono un ruolo
fondamentale nel tessuto sociale e comunitario, nei diversi ambiti
in cui operano, colmano alcune carenze strutturali delle nostre
società, intervengono per portare conforto e aiuto concreto a chi
ne ha più bisogno, dalla povertà all'ambiente, dai diritti alle
persone alla tutela degli animali. I volontari dedicano tempo e
risorse, come ho detto, per il bene della collettività.
Esistono numerose associazioni di volontariato, dalle più note e
importanti, attive a livello nazionale e internazionale, dalle più
piccole, ma altrettanto significative che operano sui territori
locali.
Sottolineata l'importanza del mondo del volontariato per le
molteplici ragioni, è altrettanto importante definire a questo
punto una legge quadro regionale, tenendo conto a livello nazionale
che esiste un decreto ministeriale, il n. 72 del 31 marzo 2021, che
regolamenta il rapporto tra Pubbliche Amministrazioni ed Enti del
terzo settore. Se da una parte quindi occorre una normativa
regionale, dall'altra occorre saper valorizzare al meglio tutto il
mondo del volontariato, riconoscendone il contributo, i risultati e
le azioni svolte dai volontari su tutto il nostro territorio.
Vista l'importanza del mondo del volontariato, che, come ricorda
il piano per la salute e il benessere sociale in Valle d'Aosta,
pagina 129, deve diventare di nuovo essenziale non tanto per
supplire alla mancanza dei servizi pubblici quanto nell'arricchire
l'offerta fornendo risposte che creino specifica qualità grazie
all'inserimento nel tessuto sociale e alla quotidianità dei
rapporti, in base a queste considerazioni, si impegna il Presidente
della V Commissione permanente a organizzare entro la fine del
corrente anno un'audizione dell'Assessore competente, nonché delle
relative strutture dell'Assessorato coinvolte sugli obiettivi
indicati nel piano a pagina 129 riguardanti la revisione della
normativa regionale di settore e la definizione di linee guida
regionali sulla coprogrammazione e sulla coprogettazione.
Presidente -
Risponde l'assessore Marzi.
Marzi (SA) -
A brevissimo sarà presentato al Consiglio
regionale un disegno di legge per la revisione della normativa del
terzo settore ai sensi del decreto legislativo 117/2017 e quindi le
relative linee guida verranno redatte successivamente a tale
approvazione. Tutto ciò è naturalmente presente nel Piano della
salute oggetto di colloquio in questo pomeriggio, tra l'altro, mi
sento di dire, con assoluta attenzione rispetto al tema che ha
rappresentato il collega Ganis. Sicuramente tutta la macroarea 4 in
particolar modo, trattando naturalmente in senso lato il tema del
terzo settore, senza distinzioni di sorta tra quello che in modo
semplice viene rappresentato come mondo del volontariato visto che
oggi il terzo settore è visto in maniera molto normata e anche più
ampia, è sicuramente e fortemente rappresentato non soltanto nelle
declarata che il piano esplicita, ma sicuramente poi anche in tutti
gli atti che ne sono susseguiti.
Abbiamo avuto modo ieri di rappresentare durante la relazione
iniziale che sono oltre una decina le deliberazioni di Giunta
regionale che dall'aprile del 2022 ad oggi, l'ultima quella di
lunedì, non soltanto collaborano direttamente con il mondo del
terzo settore ma sicuramente rendono evidente la diretta
collaborazione con il mondo del volontariato rispetto all'assoluta
necessità prevista dalla legge, e, tra l'altro, proprio dal decreto
legislativo 117/1997, per poter affrontare ormai certi temi. È
chiaro che in particolar modo a livello comunitario i rapporti
continuativi con il mondo del volontariato, vedasi, ad esempio, la
firma delle convenzioni nel marzo del 2023 per tutto il mondo
dell'emergenza-urgenza e del soccorso, risulta essere una delle
maniere di agire più consone e più corrette per portare avanti
tanti temi che hanno attinenza con la salute e con il mondo delle
politiche sociali. Per questo motivo le chiedo di ritirare l'ordine
del giorno oppure ci asterremo.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
Grazie Assessore. Noi andremo avanti
vista l'importanza del mondo del volontariato e, dato che lo avete
anche evidenziato negli obiettivi del PSBS, noi porteremo al voto
quest'ordine del giorno.
Presidente -
Consigliere Restano, a lei la parola.
Restano (GM) -
Sicuramente il mondo del volontariato,
come detto dall'Assessore e da chi ha illustrato l'ordine del
giorno, è un mondo importante per la nostra società e che in questo
momento, in particolar modo nei momenti di emergenza, ha saputo
dare il meglio di sé stesso ed è stato determinante per la sanità
pubblica in generale, per la sanità valdostana. Ritengo però
doveroso e opportuno che vengano date delle regole: 1) per il
benessere lavorativo dei volontari, definiamolo così, 2) perché una
società organizzata, al passo con i tempi, non può basare le
attività istituzionali quasi esclusivamente sul volontariato.
Ben vengano quindi le convenzioni che sono state stipulate nel
marzo scorso, siamo tutti contenti ed entusiasti, però
probabilmente anche a causa della scarsità di vocazione nelle
professioni sanitarie, bisogna dare delle regole diverse, bisogna
cercare di riportare nel giusto alveo le cose, quindi i volontari
devono fare i volontari e non sentirsi obbligati a fornire delle
prestazioni, perché a lungo andare questo modo di comportarsi porta
al logorìo e quindi non è più produttivo.
Presidente -
Consigliere Marquis, a lei la parola.
Marquis (FI) -
Anche noi condividiamo l'ordine del giorno
che è stato presentato dai colleghi della Lega perché riteniamo che
il volontariato abbia una grande importanza nella rete di
protezione sociale; sicuramente abbiamo avuto modo di toccare con
mano, soprattutto in questi ultimi anni che abbiamo vissuto in
situazioni di emergenza, quanto il volontariato è prezioso,
soprattutto in una realtà come la Valle d'Aosta che rappresenta un
modello diffuso di abitazione sul territorio, quindi non sempre la
Pubblica Amministrazione riesce a garantire i servizi a livello
capillare.
Il volontariato, come dicevo prima, è una preziosa risorsa ed è
bene che vengano definite e aggiornate le linee guida
comportamentali anche a livello legislativo per definire bene qual
è il ruolo all'interno delle politiche sociali e qual è l'ausilio e
l'aiuto che possono dare a sostegno della comunità sul territorio,
una comunità che invecchia sempre di più e quindi una comunità che
ha bisogno anche della mutua assistenza tra la popolazione.
Pertanto riteniamo che sia fondamentale valorizzare quest'istituto
e quindi siamo favorevoli al fatto che si voglia organizzare nella
Commissione competente, un momento di analisi e di discussione su
quest'argomento.
Presidente
- Se non vi sono altre richieste, metterei in
votazione l'ordine del giorno. Non vedo richieste, mettiamolo in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo al seguente ordine del giorno n. 8, sempre della Lega.
Chi si prenota per illustrare l'ordine del giorno n. 8? Ha chiesto
la parola il consigliere Lucianaz, ne ha facoltà.
Lucianaz (LEGA VDA) -
Prendo parola anch'io in questo
Consiglio con l'ordine del giorno: "Il corpo è mio". In Europa meno
della metà degli Stati ha optato per l'obbligatorietà di alcune
vaccinazioni, tra cui Italia e Grecia, che prevedono
l'obbligatorietà per difterite, tetano, polio ed epatite B, la
Francia, Malta, Polonia, Romania, Slovacchia, oltre alle quattro
citate, anche pertosse, morbillo, rosolia, parotite, TBC, e in
Lettonia anche Hiv, pneumococco e varicella, dedotto pertanto che
nella grande maggioranza degli Stati europei vi è totale libertà di
scelta vaccinale, ricordiamo la Spagna, il Portogallo, Cipro,
Islanda, Irlanda, Svezia, Estonia, Norvegia, Gran Bretagna,
Danimarca, Paesi Bassi, Germania, Austria e Svizzera, nello Stato
italiano, caratterizzato da un minor dibattito sulle radici
liberali dello Stato rispetto ai Paesi anglosassoni, sono diventate
obbligatorie le vaccinazioni contro la difterite nel 1939, la
poliomielite nel 1966, il tetano nel 1968, l'epatite B nel 1991,
mentre l'obbligo di vaccinare contro il vaiolo tutti i nuovi nati è
stato sospeso nel 1977 e abolito nel 1981.
Gli effetti indesiderati dei vaccini possono essere molti, anche
se hanno superato tutti i test di sicurezza finalizzati
all'immissione in commercio, si annoverano fra le varie reazioni
avverse anafilassi, anemia emolitica autoimmune, atassia,
convulsioni febbrili e non febbrili, demielinizzazione,
encefalopatia, encefalite, intussuscezione, ipotonia,
iporesponsività, vasculite, malattia viscerotropica, neurite
brachiale, neurite ottica, paralisi di Bell, fallimento vaccinale,
trombocitopenia e molte altre ancora impronunciabili, la
segnalazione di sospetta reazione avversa da vaccino, che sia grave
o non grave, nota o non nota, è un diritto di ogni cittadino e un
dovere per ciascun medico. Si tratta infatti di dati fondamentali
per la farmacovigilanza che consentono di valutare nel tempo
l'impatto delle vaccinazioni su tutta la popolazione. È notizia di
oggi che AIFA ha ancora i dati fermi a maggio 2022 sul vaccino anti
Covid. È una scelta responsabile al passo con i tempi che ci vede
impegnati nella consapevolezza di scelte tendenti al benessere
individuale, alla sostenibilità ambientale e al rifiuto di pratiche
che prescindono dalla massima assoluta informazione sul contenuto
dei vaccini. Quest'approfondimento ci porta a fare diverse
riflessioni etiche e valutazioni scientifiche su ciò che viene
iniettato agli adulti e specialmente ai bambini, i vaccini
contengono sostanze che si coltivano su materiale biologico di
origine bovina e suina, linee cellulari umane, ricavati da feti
abortiti, e animali ricavate da cani, polli, scimmie e insetti.
Nella composizione dei farmaci vaccini si trovano infatti
adiuvanti, conservanti e contaminanti che possono dar luogo a
reazioni di ipersensibilità e allergie e scatenare anche reazioni
autoimmuni ai quali si aggiungono contaminanti biologici, fra i
quali DNA umano fetale e DNA animale, che provengono - si ribadisce
- dai tessuti biologici di coltura dei vaccini. Possono inoltre
contenere sostanze tossiche come formaldeide, polisorbato, il
fenosiettanolo. Possono contenere ancora alluminio e altri metalli
pesanti come in taluni casi il mercurio, borato di sodio,
pesticida, ma anche diversi allergeni come antibiotici, lieviti,
proteine dell'uovo, lattice, lattosio, eccetera.
Quando un farmaco viene autorizzato, è preso in considerazione
singolarmente, i parametri e i criteri utilizzati per determinare
la soglia oltre la quale un componente diventa tossico sono
determinati dal fatto che il farmaco sia assunto da solo, ma
l'attuale legislazione italiana prevede, al contrario, un
serratissimo calendario vaccinale con somministrazioni concomitanti
di modo che i farmaci e i loro componenti si sommano; al fine di
non esporre la popolazione pediatrica inutili rischi di reazioni
avverse anche gravissime, sarebbe fondamentale avere prova che per
i calendari vaccinali, appositamente predisposti, la somma di tali
componenti rispetti soglie stabilite dagli standard internazionali,
sia per le somministrazioni multiple, tenendo conto anche dei
componenti sottosoglia che non compaiono nel foglietto
illustrativo, sia per il singolo vaccino.
Constatata l'indicazione del 2005 del percorso recepito nel
piano nazionale vaccini 2005-2008, predisposta dal Ministero della
salute con il supporto delle Regioni, nel qual contesto si è potuto
sviluppare il progetto di legge della Regione Veneto di concerto
con gli uffici del Ministero della salute... a tal proposito è
utile ricordare che il Veneto pare l'unica Regione italiana che dal
1993 ha attivato un sistema integrato di sorveglianza denominato
"Il canale verde", questo è il motivo per cui le segnalazioni
provenienti da questa Regione sono le più alte in Italia e di tutte
le altre Regioni sono sottostimate.
La legge regionale della Regione Veneto, n. 7 del 23 marzo 2007,
ha sancito sul territorio regionale la sospensione per tutti i
nuovi nati a partire dal 1° gennaio 2008 dell'obbligo vaccinale per
i vaccini attualmente obbligatori in Italia, quindi contro
difterite, tetano, poliomielite ed epatite B; scelta questa che non
ha comportato negli anni nessuna situazione particolare di rischio
sanitario. Il Veneto è infatti la prima e unica Regione italiana in
cui le vaccinazioni obbligatorie sono state sospese. Ad oggi
risulta che nessun'altra Regione italiana abbia seguito questo iter
legislativo.
Al fine di valutare gli effetti derivanti dall'applicazione
della legge, nella Regione Veneto è stato istituito, presso la
struttura della Giunta regionale, un Comitato tecnico-scientifico
competente in materia di prevenzione, composto da autorevoli
esperti, con la presenza del Direttore generale della prevenzione
sanitaria del Ministero, è stata rafforzata l'attività di
sorveglianza relativa alla percentuale di nati che vengono
sottoposti alle vaccinazioni, il monitoraggio avviene
semestralmente.
Osservato che i dati semestrali relativi ai nati nei primi tre
anni dall'entrata in vigore della legge regionale evidenziano che
le percentuali di bambini che si sono sottoposti alla vaccinazione
esavalente si mantiene in prossimità della soglia a livello
italiano prevista dal piano dei vaccini, inoltre i livelli di
vaccinazione si attestano oltre il 94% per il tetano, per la
difterite, la pertosse, la poliomielite, l'epatite B e le malattie
invasive da
Haemophilus influenzae
tipo B... i dissidenti
definitivi, cioè i genitori che hanno espresso in modo esplicito la
loro volontà di non vaccinare il figlio, restano su una percentuale
dell'1,2%, i rifiuti temporanei all'1%.
Ricordo le molteplici procedure che riguardano l'indicazione
delle azioni da seguire per l'offerta attiva delle vaccinazioni, la
procedura per la registrazione dell'anamnesi vaccinale, la corretta
gestione del rifiuto delle vaccinazioni, la procedura per la
somministrazione e la registrazione delle vaccinazioni, l'anagrafe
regionale informatizzata, la definizione dei ruoli degli operatori
sanitari incaricati nelle somministrazioni e nella registrazione
delle vaccinazioni, l'indicazione delle modalità di registrazione
dell'avvenuta vaccinazione.
Si sostiene che la filosofia di fondo che caratterizza il
percorso e il superamento dell'obbligo vaccinale attiene per
l'attività di prevenzione alla logica preferenza dell'informazione
e della persuasione piuttosto che l'imposizione legale in quanto lo
scopo principe dell'intento è quello di ridurre al minimo i rischi
derivanti dalle attività vaccinali e massimizzarne gli effetti
attraverso la conoscenza delle condizioni che controindicano la
vaccinazione o che suggeriscono il differimento, ovvero che ne
richiedono cautelativamente la somministrazione in un ambiente
protetto. L'imposizione dell'obbligo vaccinale per l'accesso alle
scuole pubbliche, Legge Lorenzin, crea di fatto una forte disparità
e ingiustizia sociale in quanto adempiere agli obblighi vaccinali è
infatti requisito d'accesso alle scuole d'infanzia. I bambini più
grandi delle fasce di età 6-12 possono invece accedere alla scuola
e agli esami se inadempienti. È di tutta evidenza che, oltre la
problematica applicazione, siamo di fronte a dimostrazione palese
che l'obbligo vaccinale è una norma che non produce i risultati
previsti e che viene ripetutamente disattesa proprio nel mondo
della scuola. A questo proposito è bene ricordare che il 31 marzo
scorso è stata depositata alla Camera la petizione che prevede
appunto la soppressione del comma 3 dell'articolo 3 della Legge
Lorenzin appunto sull'obbligo per l'accesso alle scuole.
È pericoloso l'inasprimento del livello di scontro con i
genitori che si oppongono ai vaccini mediante l'applicazione di
leggi che prevedono l'affievolimento della patria potestà e la
vaccinazione forzata che incontrovertibilmente è controproducente
in quanto foriera di ulteriori discorsi e posizionamenti. Ribadito
che la salute è un diritto del singolo cittadino e non è un diritto
della società, è vero che la sanità può richiedere anche la pratica
in alcune particolari circostanze la condizione... però le
applicazioni non devono essere di nocumento alla persona, questo lo
dice una sentenza della Corte costituzionale degli anni Novanta,
che sostiene che anche le vaccinazioni ordinarie devono garantire
un beneficio e una protezione alla salute, affermato anche dalla
sentenza 5/2018.
Appreso infine della bozza del nuovo piano di protezione
vaccinale 2023-2025 diramata il 20 marzo scorso e inviata dal
Ministero della salute alle Regioni e ora in discussione in
Conferenza Stato-Regioni in vista dell'approvazione finale, questo
documento ricco di parere del Comitato per la bioetica... tra
l'altro, nel documento si consiglia il monitoraggio continuo
dell'omessa vaccinazione per dimenticanza o per ragioni mediche,
biologiche, religiose e psicologiche, allo scopo di identificare
coloro che necessitano di essere incoraggiati verso un percorso
vaccinale ed evidenziare eventuali insufficienze nella copertura
vaccinale specialmente con riguardo ai bambini.
Tutto ciò premesso, si impegna il Governo e l'Assessorato
competente per le dettagliate ragioni su esposte a intraprendere
ogni azione necessaria per applicare la sospensione dell'obbligo
vaccinale, lasciando completa libertà di scelta ai genitori del
bimbo e secondariamente a manifestare un fermo dissenso nei
confronti dei nuovi obblighi restrittivi previsti dall'attuale
bozza del nuovo piano di protezione vaccinale 2023-2025 inviata dal
Ministero e ora in discussione in Conferenza Stato-Regioni.
Presidente -
Risponde l'assessore Marzi.
Marzi (SA) -
Collega Lucianaz, mi permetta semplicemente
di rappresentare che esiste un adagio che dice che si dovrebbe
permettere di suonare il violino solo a chi è già bravo, per cui io
di fatto non mi cimento assolutamente, mi permetto in maniera molto
fredda di chiederle il ritiro dell'iniziativa oppure noi ci
asterremo, perché di fatto il Piano nazionale vaccinale è già stato
recepito attraverso un piano regionale che contiene naturalmente le
vaccinazioni raccomandate obbligatorie che prevede il
raggiungimento di livelli di copertura assolutamente ottimale.
Tutte le vaccinazioni sono state incluse nei LEA della prevenzione
collettiva e quindi sono necessariamente presenti e lambite nel
PSBS.
Presidente -
Ha chiesto la parola il consigliere
Lucianaz, ne ha facoltà.
Lucianaz (LEGA VDA) -
La sua è una risposta scontata,
Assessore, non poteva essere diversamente, alla faccia dello
spirito autonomista di questa maggioranza appiattita su tutte le
tematiche italiane. Mi spiace veramente, lo confermate una volta di
più, comunque voi siete i primi della classe, infatti vediamo come
stiamo andando.
Non c'è questa volontà, non c'è neppure la volontà di discuterne
e di parlarne, faremo delle iniziative in questa direzione,
continuate pure su questa strada, seguite l'Agenda 2030, poveri
noi!
Presidente
- Metto in votazione, la votazione è aperta.
La votazione è chiusa.
Presenti: 33
Votanti: 10
Favorevoli: 10
Astenuti: 23 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò,
Marguerettaz, Marzi, Minelli, Padovani, Restano, Rollandin,
Rosaire, Sapinet, Testolin)
L'ordine del giorno non è approvato.
Passiamo all'ordine del giorno n. 9, sempre della Lega. Illustra
l'ordine del giorno il consigliere Manfrin a cui passo la
parola.
Manfrin (LEGA VDA) -
Come l'allora assessore Barmasse
ricorderà, avevamo introdotto in quest'aula il clima del
hikikomori
che l'aveva costretto ad andarsi a informare sul
tema per fornire una risposta all'interrogazione. L'hikikomori è un
termine giapponese che significa stare in disparte e viene
utilizzato per indicare chi decide di ritirarsi dalla vita sociale
per lunghi periodi a volte e questa è una cosa gravissima
ovviamente, anche per anni. Queste persone si rinchiudono nella
propria abitazione, evitano qualunque tipo di contatto diretto con
il mondo esterno, comunicando ovviamente soltanto con i mezzi di
comunicazione
smart
, così si chiamano, ma come vedremo anche
con un ordine giorno del collega Distort, forse non sono così
smart, rubano la vita, e talvolta addirittura rifiutandosi di
comunicare con i familiari.
Gli hikikomori sono soprattutto giovani - e questo è un altro
dato che ci dovrebbe far riflettere - tra i 14 e i 30 anni, maschi
nel 70-90% dei casi, anche se il numero delle ragazze isolate
potrebbe essere sottostimato nei sondaggi che sono stati effettuati
fino a questo momento. Le indagini ufficiali che sono state finora
condotte dal Governo giapponese - dove ovviamente viene
identificato per la prima volta questo fenomeno, gli viene dato un
nome e viene anche studiato - hanno identificato oltre un milione
di casi, con una grandissima incidenza anche nella fascia di
popolazione
over
40. Questo perché, nonostante i soggetti
hikikomori si palesino principalmente durante l'adolescenza, la
condizione tende a diventare cronica, rischiando di perdurare anche
tutta la vita. In Italia, soprattutto a seguito della pandemia che
ha estremizzato il problema, l'attenzione nei confronti del
fenomeno sta aumentando e nel nostro Paese - non ci sono ancora dei
dati ufficiali - ma la stima è di circa 100 mila casi, quindi
immaginate 100 mila ragazzi fra i 14 e i 30 anni che purtroppo
arrivano a patire questa criticità. Alla base di questa condizione
c'è un disagio adattivo sociale, i giovani che sperimentano una
forte ansia sociale, faticano a relazionarsi con i coetanei e ad
adattarsi alla società, sono spesso ragazzi molto intelligenti, con
un elevato quoziente intellettivo, ma di carattere molto introverso
e introspettivo, sensibili e inibiti socialmente, convinti di stare
meglio da soli lontani da tutti. Questa condizione influisce e
molto negativamente sulle condizioni di salute, perché
dall'isolamento prolungato si innescano tutta una serie di
problematiche che coinvolgono la salute a 360 gradi. Oltre ad
aumentare il rischio dello sviluppo di uno stato depressivo, la
condizione di hikikomori ha impatto negativo su alimentazione e
attività fisica evidentemente, perché quando ci si rinchiude nella
propria stanza, si evita anche di fare questo tipo di attività,
quindi si trascura completamente sia la parte dell'alimentazione,
con un'alimentazione sregolata, sia la parte di attività fisica e
influisce anche sulla cura della propria persona. Generalmente
questi ragazzi o le persone che sviluppano questi comportamenti
vivono di notte e dormono di giorno, invertendo completamente il
ritmo di sonno-veglia. Per gli hikikomori il rischio di sviluppare
una tendenza autodistruttiva è purtroppo elevato; autolesionismo e
abuso di sostanze sono diffusi, con la finalità di farsi del male.
I soggetti hikikomori infatti odiano la propria vita condannata a
un circolo vizioso. Inizialmente non escono più a causa dell'ansia
sociale ma successivamente si insinua l'ansia del tempo perso,
quindi si salta una fetta della propria vita e poi dopo si entra in
una spirale nella quale ci si lamenta, si ricorda il pezzo di vita
che si è perso e quindi subentra l'ansia di questo pezzo di vita
che si è perso. Questa è accompagnata dalla sensazione di non poter
fare più nulla per rimediare per la propria vita ormai compromessa.
Inoltre, perdendo contatto con la realtà, aumenta il rischio di
sperimentare disturbi dissociativi e ossessivo-compulsivi.
Credo non esista nessun disturbo che non possa essere creato ed
esasperato da un isolamento così prolungato, da uno stress così
costante, da una visione così pessimistica e cinica del proprio
futuro e da disturbi depressivi ansiosi così come quelli che
vengono sviluppati appunto dai soggetti che mostrano
l'hikikomori.
Come abbiamo evidenziato - lo dicevo prima - con diverse
iniziative in questo Consiglio, questo è un fenomeno poco
conosciuto ma i dati che abbiamo ottenuto sono sicuramente
preoccupanti, infatti dalla risposta che l'Assessore ci aveva
fornito si registrano in Valle circa 57 casi potenziali. Dobbiamo
anche intenderci, nei 57 casi sono compresi ovviamente soltanto i
ragazzi giovani che sono in età scolare, perché, quando un ragazzo
sviluppa un comportamento di questo tipo, smette di andare a scuola
e la scuola avverte la famiglia e quindi in questo caso si può
rilevare un disagio, si può provare a intervenire, si capisce se ci
trova quella persona, però cosa succede? Che non si riesce a
trovare, non si riesce a individuare, non si riesce a intervenire
sulle persone che sono al di fuori dell'obbligo scolastico, perché
evidentemente non c'è la possibilità di contattare la famiglia e
quindi di rilevare questo tipo di disagio e quindi è molto più
difficile, però dicevamo fra quelli che invece rientrano in questa
fascia di età tra i 12 e i 18 anni vi sono, come giustamente aveva
ricordato l'assessore Barmasse, 57 casi potenziali, non tutti
riconducibili alla fattispecie dell'hikikomori ma o all'hikikomori
o a comportamenti che sono similari e magari potenzialmente altre
tipologie di questa patologia che possono aver colpito degli altri
minori che non sono stati intercettati. È difficile proprio perché,
come dicevo prima, l'hikikomori effettivamente impedisce di uscire
dalla propria stanza e quindi effettivamente la prima rete di
difesa è la scuola, che vede mancare il minore dalle lezioni e
quindi segnala la questione alla famiglia ed evidentemente anche ai
servizi, però avere un percorso che possa affrontare al meglio
questa patologia, soprattutto a fronte dell'impennata di casi
riteniamo che sia assolutamente il minimo.
In questo piano - lo abbiamo guardato in lungo e in largo - non
abbiamo rilevato alcun riferimento a questo fenomeno, un fenomeno
importante su cui porre l'accento e magari su cui andare a fare
degli approfondimenti per capire effettivamente quale percentuale
dei ragazzi è stata colpita, quali sono i percorsi e soprattutto
quale efficacia hanno avuto i percorsi adottati su questi giovani.
Di certo non è un percorso semplice, perché coinvolge sicuramente
la parte pubblica, coinvolge la famiglia, coinvolge la scuola,
coinvolge i servizi sociali, coinvolge diversi attori, però c'è
bisogno che vi sia un percorso definito proprio per prendere in
carico e per evitare che ci siano persone che sviluppano questo
tipo di disturbo e che facciano del male a sé stessi e ovviamente
anche alle famiglie di riferimento.
Con quest'ordine del giorno quindi chiediamo, Assessore, che il
Governo regionale preveda interventi specifici di sensibilizzazione
nei confronti della tematica dell'hikikomori per la prevenzione del
fenomeno, nonché percorsi formativi per il personale sanitario che
si occupa del disagio psicologico nei pazienti minorenni proprio
per andare a intercettare questa tipologia.
Presidente -
Risponde l'assessore Marzi.
Marzi (SA) -
Di fatto, come per l'ordine del giorno
precedente del collega Lucianaz, anche questo evidenzia una
tematica, togliendo gli aspetti di natura politica, quindi la
visione del caso, rendono evidente un lavoro... io ricordo le
iniziative che il collega Manfrin rappresentava su questa vera e
propria patologia, che, di fatto, ha visto anche nell'agosto del
2022 una deliberazione di Giunta regionale - la 898/2022 - ,
prevedere una trattativa di riferimento su questa patologia, che,
di fatto, viene trattata in maniera congiunta su tutta una serie di
tavoli di lavoro trasversali tra tutti gli Assessorati coinvolti.
In particolar modo, durante i periodi che si sono susseguiti nel
corso degli ultimi anni, a maggior ragione dopo il momento
pandemico, questo tipo di patologie sono diventate ancora più
evidenti soprattutto tra i ragazzi giovani, perché si è venuta a
creare una vera e propria interruzione che ha lasciato tantissimi
ragazzi e poi, come da lei richiamato, probabilmente anche tutta
una serie di persone che hanno superato, pur restando assolutamente
giovani, la fase scolastica in una situazione di sospensione,
quindi di assoluta solitudine con tutto quello che poi ciò comporta
che nel suo ordine del giorno lei ha assolutamente rappresentato.
Naturalmente il piano non interviene direttamente su questo genere
di patologie con questo livello di dettaglio, ma sicuramente la
delibera che ho citato poc'anzi che si collega a tutto quanto nel
piano viene trattato e si sta declinando fanno sì che io le chieda
di ritirare l'ordine del giorno oppure ci asterremo.
Presidente -
Consigliere Restano, a lei la parola.
Restano (GM) -
Convengo con quanto in parte detto
dall'Assessore, sicuramente un piano non può entrare così nel
dettaglio per arrivare fino a questo tipo di patologia dello stare
in disparte, bisogna però riconoscere che in Valle d'Aosta
probabilmente, non nell'età indicata dal collega Manfrin tra i 14 e
30 anni, possiamo individuare dei casi di stare in disparte anche
in età molto più avanzata.
Detto questo, prendendo atto della richiesta di astensione e
pensando che probabilmente il
trend
proseguirà, vi sono dei
casi, ad esempio, sulla proposta di un ordine del giorno che ho
presentato che riguarda lo sport di cittadinanza... e sembrerebbe
essere un buon antidoto rispetto all'
hikikomori
, che sia
efficace è stato scientificamente provato, allora se voi
risponderete con un'astensione o addirittura con una bocciatura
verso questo ordine del giorno, sembrerebbero proprio delle prese
di posizioni non politiche, non nel merito, ma quasi personali.
Non capisco quest'atteggiamento, Assessore, quindi bisognerebbe
sì valutare caso per caso, magari in alcuni, come ha risposto lei,
non andare nel dettaglio, ma non può essere sempre un no, perché
l'astensione è un no. Possiamo parlare di deontologia politica? Non
è deontologicamente corretto, non può stare al Governo chi sa solo
dire: "No", quelli del "No" sono altri, lo diceva il collega
Marguerettaz, poi fateci una riflessione.
Presidente -
Consigliera Minelli, a lei la parola.
Minelli (PCP) -
Abbiamo ascoltato l'esposizione del
collega Manfrin su quest'argomento, un argomento che è sicuramente
delicato e preoccupante e anche i numeri che sono stati forniti
qualche tempo fa sulla situazione della nostra Regione non sono
tranquillizzanti.
Il rischio elevato, al di là della condizione di chi si trova
appunto nel fenomeno dell'
hikikomori
, è quello di sviluppare
una tendenza autodistruttiva, che si manifesta poi con atti di
autolesionismo e quel rinchiudersi in casa, che inizialmente è a
causa di un'ansia sociale, si trasforma poi facilmente in un'ansia
del tempo perso, accompagnata dalla sensazione che non ci sia più
nulla da fare per la propria vita, che viene percepita come ormai
compromessa. Da qui il passo verso i disturbi dissociativi e
ossessivo-compulsivi è sicuramente breve, con un rapido
scivolamento nella depressione. Ecco, in una Regione che purtroppo
ha un tasso di suicidi altissimo - e che negli ultimi tempi sta
aumentando anche fra i giovanissimi - prendere in considerazione
tutti quelli che possono essere fenomeni che portano a un disagio
sempre più grave, e addirittura alla scelta di porre fine alla
propria vita, deve essere preso in considerazione. Prevedere una
specifica formazione per chi si occupa di psicoterapia e di
psichiatria è fondamentale; quindi anche, secondo noi, sarebbe
opportuno prevedere questi interventi di sensibilizzazione nei
confronti della tematica per una vera prevenzione, perché poi,
quando il fenomeno è più ampio e più importante, diventa
sicuramente difficile affrontarlo.
Leggevo tempo fa che addirittura, secondo uno studio giapponese,
ci sono dei biomarcatori che non certificano la condizione di
hikikomori, ma che in qualche modo fanno da campanello d'allarme,
quindi addirittura ci sono delle situazioni in cui vengono fatte
anche delle analisi cliniche. Ora, senza andare a scomodare
addirittura questo intervento, visti i problemi che abbiamo anche a
fare esami di routine, però un'opera di sensibilizzazione un po'
strutturata ci sembrerebbe opportuna.
Presidente -
Ha chiesto la parola l'assessore Marzi, ne
ha facoltà.
Marzi (SA) -
Intervengo brevemente semplicemente per
dovere di cronaca, perché ho citato la delibera di Giunta 898 ed è
invece la 989, sempre dell'agosto del 2022. Lo dico anche per
rispondere al collega Restano perché io capisco, però nel momento
in cui abbiamo citato un atto specifico con sette punti di
impegnativa su questo tema, noi non abbiamo semplicemente dato una
risposta di facciata a un tema così delicato, ma abbiamo
chiaramente evidenziato che è stato prodotto dal collega Barmasse
un atto anche su questo tema che ha dieci mesi.
Riconosciamo pertanto l'impegno profuso e anche il lavoro svolto
nel presentare l'ordine del giorno ma abbiamo chiaramente voluto
esplicitare che il precedente Governo regionale, quindi, di
conseguenza, tutti quanti noi, di fatto, abbiamo già fatto e
continueremo a mantenere alta l'attenzione sul tema.
Presidente -
Altri? Se non vi sono altre richieste di
intervento, metto in votazione l'ordine del giorno. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo ora al seguente ordine del giorno n. 10. Ha chiesto la
parola il consigliere Planaz, ne ha facoltà.
Planaz (LEGA VDA) -
L'obiettivo di questo ordine del
giorno è il potenziamento dei servizi diurni estivi per ragazzi con
disabilità. Ricorderemo tutti un fatto della scorsa estate di una
lettera con cui l'anno scorso la mamma di un bambino affetto da
autismo lamentava il fatto che il Comune di Aosta non aveva
organizzato i centri estivi in città come fatto sino agli anni
precedenti. Una decisione che mise in seria difficoltà sia i minori
cosiddetti "normodotati" e soprattutto i bambini con disabilità.
Trovare un centro estivo disposto ad accoglierli durante l'estate
infatti non è così semplice, tanto più che l'anno scorso i genitori
hanno dovuto accollarsi la spesa dell'operatore di sostegno che
seguisse i loro figli rimborsata in minima parte e in base al
reddito dalla Regione e purtroppo ci sono molti casi in tutta la
regione di queste difficoltà poi di avere un'assistente di sostegno
per i ragazzi che hanno queste difficoltà. I centri estivi pubblici
sono importanti per la collettività e soprattutto per i bambini con
disabilità. La scelta del Comune di Aosta dell'anno scorso di
erogare alle famiglie il voucher per frequentare i centri estivi
privati, organizzati sul territorio dai diversi enti, è stata
sicuramente più semplice, per il Comune logicamente si scarica
magari un pacco di burocrazia che però deve essere accollato dalle
famiglie, ma ha escluso di fatto dalla frequenza di molti bambini e
ragazzi con disabilità che necessitano di assistenza educativa
personalizzata. Questo perché gli enti privati che organizzano i
centri estivi, che siano associazioni, società o cooperative, non
riescono a farsi carico degli educatori aggiuntivi e hanno un costo
per ogni settimana dai 600 agli 800 euro e anche la soluzione del
bonus della Regione per la disabilità è stata rilevata inefficace.
La famiglia deve trovare, organizzare, pagare il servizio e questa
trafila non è scontata, non tutti i centri estivi sono favorevoli
all'inclusione e non tutte le famiglie hanno le capacità
organizzative per fare il manager dei propri figli e cercare un
luogo inclusivo, trovare anche l'educatore e soprattutto poter
anticipare la spesa.
Nel piano che stiamo analizzando, parlando di disabilità, si
afferma che è necessario garantire i servizi concreti di sollievo,
e mi sembra il minimo, per le famiglie e al loro carico prevedendo
interventi che mettono al centro la persona con disabilità e il
loro progetto di vita.
Con quest'ordine del giorno chiediamo al Governo dunque di
prevedere il potenziamento dei servizi diurni estivi per ragazzi
con disabilità, io qui ho messo la fascia da 0-18, che forse magari
per i primi anni forse non è così necessaria, che sono fondamentali
per la socializzazione, l'inclusione e il coinvolgimento anche
degli operatori di sostegno della Società dei Servizi che diano la
propria disponibilità poiché, come sappiamo, gli operatori di
sostegno assunti dalla Società dei Servizi S.p.A. durante il
periodo estivo vedono sospeso il loro contratto fino alla ripresa
dell'anno scolastico a settembre e possono quindi essere disposti a
lavorare a fianco dei ragazzi con disabilità, magari riuscendo
anche a mantenere la continuità dell'assistenza.
Io andando ad approfondire il piano su queste macroaree ho
appunto evidenziato che c'è l'assistenza ai minori, giovani, adulti
e anziani, però forse non era precisata questa fase e ho pensato di
andare a presentare questo ordine del giorno per far sì di
garantire un servizio soprattutto per questa fascia d'età di queste
persone che portano con loro questa disabilità e anche per i
familiari che gli devono stare accanto e accompagnare questi
ragazzi nel periodo estivo quando gli istituti sono chiusi per la
pausa estiva.
Presidente -
Risponde l'assessore Marzi.
Marzi (SA) -
L'argomento è, di fatto, già oggetto del
Tavolo interistituzionale sulla disabilità che proporrà delle
soluzioni possibili in accordo con tutti i soggetti interessati ed
è naturalmente un tema trattato all'interno del PSBS, che, tra
l'altro, ci ha visto già operare in tal senso.
Tra l'altro sul tema, il 10 è quello che lei richiama
nell'ordine giorno, cioè il fatto che esistano delle figure che
operano normalmente nel mondo della scuola e che potrebbero essere
convertite a questo tipo di tema, che in termine logico pare avere
un assoluto senso, ma che, da un punto di vista operativo, non è
possibile perché queste sono figure in capo all'Istruzione che
lavorano per la Società dei Servizi e che vedono il 30 giugno il
loro rapporto di lavoro andare assolutamente in sospensione.
Se dobbiamo fare un'analisi il tema è assolutamente attenzionato
ed esistono dei tavoli interistituzionali che stanno cercando di
risolvere questo problema. Quanto da lei rappresentato nell'ordine
del giorno, pur essendo assolutamente espressione di una
sensibilità che condividiamo e alla quale stiamo cercando di dare
una risposta, non può essere trattato amministrativamente nella
maniera da lei rappresentata perché, di fatto, sono due figure
professionali con due ambiti di riferimento completamente diversi
l'uno rispetto all'altro.
Presidente -
Ha chiesto la parola il consigliere Marquis,
ne ha facoltà.
Marquis (FI) -
Due parole da parte del nostro gruppo a
sostegno dell'iniziativa che è stata presentata dal collega Planaz
e dagli altri colleghi della Lega, riteniamo che con
quest'iniziativa si dimostri la sensibilità verso dei ragazzi che
hanno maggiore difficoltà rispetto agli altri che devono essere
maggiormente attenzionati, ma attenzionati non con le parole,
Assessore, perché la sensibilità non si dimostra attraverso lo
spendere buone parole ma attraverso i fatti. Quest'impegnativa
prevede il potenziamento di servizi diurni per i ragazzi per far
fronte alle difficoltà estive, sia per dare un'opportunità ai
ragazzi ma anche per alleviare le difficoltà alle famiglie.
A fianco di quest'iniziativa viene citato anche il discorso
nelle premesse dell'assistente personale perché sono gli educatori
che aiutano le famiglie per sostenere questo difficile carico e
impegno durante tutto l'arco dell'anno per porre attenzione ai
ragazzi ma, vede, lei dice: "È tutto attenzionato", l'attenzione
l'avevamo messa noi presentando il progetto di legge 79 nel mese di
ottobre, quando abbiamo chiesto di finanziare l'assistente
personale a favore delle persone con disabilità. In quella
circostanza è stato detto che non c'era copertura finanziaria,
salvo poi fare 230 milioni di avanzo di amministrazione
disponibile. È stata tutta una questione di volontà, in quella
circostanza è stato detto: fra 15-20 giorni affrontiamo il problema
nei termini più generali e sarà risolto. Oggi siamo alle porte del
mese di luglio, in piena stagione estiva, non è stato risolto
niente, bastava un "sì" nell'approvare quella proposta di legge che
abbiamo presentato e tante famiglie e tanti ragazzi avrebbero avuto
un'estate migliore rispetto a quella che dovranno affrontare. Vede
quindi non ci sono tanti PSBS da affrontare, dei discorsi di
prospettiva, è una questione di buona volontà e di attenzione, ma
l'attenzione, come le dicevo, nella pratica, non nella teoria,
perché possiamo riempirci di belle parole, di attenzioni, ma poi
sono i fatti quelli che contano e su questo settore si sta
dimostrando che fatti ce ne sono pochi.
Come le dico, credo che la politica doveva mettersi una mano
sulla coscienza per non aver voluto approvare quel progetto di
legge che era semplicissimo: istituiva la figura dell'assistente
personale anche ai disabili con problemi di psichicità, quindi era
sufficiente approvare quell'iniziativa e oggi sarebbe risolto il
problema. Non so quindi come lei intende attenzionare la questione
e quando vorrà affrontarla, ma le dico di porre attenzione nella
concretezza a questi problemi, perché diversamente continueremo a
stare qui dentro a riempirci l'aula di belle parole ma di fatti
pochi.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Ringrazio il consigliere Planaz per
aver voluto portare un tema che abbiamo affrontato più volte
all'interno di questo Consiglio e abbiamo affrontato anche rispetto
alla questione della stabilizzazione degli educatori di sostegno.
Il Consigliere lo ha detto, lo abbiamo chiesto più volte e
soprattutto rispetto agli educatori di sostegno, c'era stata una
rassicurazione che si stava andando in quel senso, che si stava
procedendo per la loro stabilizzazione e anche per l'impegno di
queste persone all'interno del periodo estivo. Adesso mi sembra di
aver capito invece che c'è un brusco
stop
rispetto a questo
che mi sembrava un impegno preso naturalmente dagli altri Assessori
che hanno la competenza in merito.
Ringrazio quindi il consigliere Planaz, torneremo sull'argomento
con un'interpellanza nel prossimo Consiglio per capire se quanto ci
è stato detto fino ad oggi evidentemente non lo chiamo un "Libro
dei sogni", ma è solo un'ipotesi che continuerà ad andare avanti e
a non trovare concretizzazione, sicuramente non per quest'estate ma
nemmeno per la prossima se andiamo avanti così.
Presidente -
La parola al consigliere Manfrin.
Manfrin (LEGA VDA) -
Mi piace fare un po' di storia, lo
scorso anno, indicativamente in questo periodo, presentammo
un'iniziativa proprio su questo tema relativamente al diritto
negato dei ragazzi con disabilità di poter fruire di centri estivi
dedicati. Le motivazioni che sottendevano al divieto da parte dei
ragazzi con disabilità di poter partecipare ai centri estivi,
partiamo, per esempio, come ha fatto il collega Planaz giustamente
dal Comune di Aosta, erano nell'ordine due:
1) Il Comune di Aosta non organizza centri estivi, di già qua
capiamo qual è l'attenzione verso il territorio da parte del Comune
di Aosta, dall'altra parte, in questa seconda estate è passato dal
non organizzare centri estivi, cioè mandando la gente a Pinarella
di Cervia, al promuovere i centri estivi delle cooperative rosse,
perché questo viene fatto, quindi siamo dal mandare i bambini a
Pinarella al "Venite non da noi ma alle cooperative rosse che fanno
un bel servizio ai vostri bambini", quindi questo è stato il
passaggio.
In mezzo a questo ci sta la seconda questione, cioè che oltre a
non avere un centro estivo sul territorio, non c'era nemmeno
l'operatore di sostegno che doveva seguire i casi di disabilità che
dovevano far riferimento al centro estivo e già nella scorsa estate
noi avevamo fatto una proposta e avevamo detto: ma di fronte ai
tanti operatori di sostegno assunti dalla Società dei Servizi, che
vedono, come giustamente ha detto l'Assessore, terminare il loro
contratto il 30 giugno, ma caspiterina, non si potrebbe chiedere,
non obbligare ma chiedere, perché a qualcuno va bene così, gli va
bene lavorare fino al 30 di giugno, altri invece vorrebbero poter
lavorare anche dopo il 30 di giugno e quindi sarebbero disponibili
a lavorare. Abbiamo detto: ma perché non fate una proposta, non
chiedete la disponibilità e poi mettete a disposizione i dipendenti
e la Società dei Servizi per i centri estivi che sono organizzati?
La risposta fu: "Ah, sì, beh, quest'anno non ci riusciamo, ma lo
facciamo per il prossimo". Siamo arrivati al prossimo e siamo nella
stessa identica situazione. Allora c'è un problema fondamentale,
che quando ci dite: "Eh no questo ma il prossimo", lei ci ha di
nuovo detto: "Non questo ma il prossimo".
Io temo, Assessore, che saremo ancora qua a discutere anche nel
2024, io le ricordo però che intanto più genitori si sono lamentati
direttamente con il Garante delle persone con disabilità e i loro
caregiver
sulla questione della mancanza di questo servizio,
che diverse persone si sono lamentate direttamente con le
Istituzioni e la risposta di alcune Istituzioni di cui non farò il
nome, per carità di patria: "Beh, potevi evitare di fare tutto "sto
can can sui giornali e di contattare la gente perché così almeno ci
aggiustavamo la cosa tra di noi", non "troviamo una soluzione,
vediamo cosa si può fare...", eccetera. No, "Evita di fare can can
sui giornali". Se questo è il livello della risposta che viene dato
ai genitori che chiedono delle soluzioni, obiettivamente mi sembra
un po' carente. A maggior ragione quindi riteniamo che questo
ordine del giorno sia assolutamente necessario, riteniamo che esso
vada a coprire due necessità: da una parte, quelle delle famiglie
che hanno ragazzi con disabilità, che vorrebbero frequentare i
centri estivi e che sarebbero sicuramente positivi per la
socializzazione, oltre che con moltissimi altri benefici e,
dall'altra parte, andremo anche a permettere a chi vuole lavorare e
fai i salti mortali ogni anno dopo il 30 di giugno per cercare di
trovare un'occupazione durante l'estate, perché qualcuno può
permetterselo, ma per due mesi la gente senza stipendio non può
vivere, qua e qualche altro, avremmo risolto dicevo due problemi.
Non si vuole recepire? Si dice che si sta già lavorando? Si dice
che c'è anche un altro Assessorato che non è propriamente nelle
funzioni dell'Assessorato della sanità.
Assessore, però guardi, le faccio un esempio che può anche
venire contro i miei interessi, ma il collega Ganis le ha sollevato
una mancanza, per esempio, rispetto all'educazione stradale,
l'educazione stradale e la prevenzione degli incidenti non è solo
competenza dell'Assessorato della sanità, c'è anche una
cointeressenza dell'Assessorato dell'istruzione, non mi pare che
lei abbia detto che non è la competenza sua. Allora mi pare che lei
utilizzi questa questione della competenza quando le conviene. Il
punto quindi è questo: l'ordine del giorno è valido, l'ordine del
giorno interviene e dà delle soluzioni, non lo volete accogliere?
Mi dispiace molto, mi dispiace per la formuletta che ripetete ogni
ordine il giorno, però è un'evidente mancanza di interesse
soprattutto verso chi è più debole e avrebbe più bisogno di una
mano.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 11, sempre della Lega. Ha chiesto la parola
il consigliere Aggravi, ne ha facoltà.
Aggravi (LEGA VDA) -
Avevo già annunciato nel corso del
mio intervento in discussione generale l'oggetto di questo ordine
del giorno.
Nel giugno 2022, appena all'inizio del percorso delle audizioni
che erano state avviate a seguito della presentazione del piano
regionale della salute e del benessere sociale in Commissione,
avevamo presentato come gruppo una mozione che aveva un obiettivo,
una finalità, ovvero quella di definire in maniera più chiara, più
puntuale e più concreta, quindi di identificare quelle che potevano
essere o che erano le priorità di intervento, articolate per
obiettivi, misure e relative tempistiche di attuazione nei primi
cento giorni dell'adozione definitiva del piano.
Nella replica che l'allora assessore Barmasse fece, al di là
della questione dei cento giorni... che era più di natura simbolica
se vogliamo, ma che comunque rappresentava una duplice necessità:
intanto di avere un piano chiaro e una pianificazione chiara di
quelle che sarebbero state le priorità da gestire e da mettere in
fase rispetto a un piano con una programmazione se vogliamo dire
più ampia e una serie di obiettivi molto più ampi e, dall'altro
lato, anche capire effettivamente quelle che sarebbero state poi le
tempistiche di attuazione e direi io anche le risorse e soprattutto
avere anche una chiara visione di quelle che, banalizzo rispetto
anche a quello che ho detto durante il mio intervento, sarebbero
state poi di fatto le delibere che avrebbero attuato il piano. In
quella sede la mozione fu votata, tra l'altro, all'unanimità dopo
che con l'Assessore si era arrivati a una mediazione che portò la
mozione a essere emendata e a prevedere che sarebbe stato
predisposto, dopo l'approvazione del piano della salute e del
benessere sociale da parte del Consiglio una bozza di piano
operativo annuale, quello che già in parte è stato anche citato nei
vari interventi fatti in aula, relativa all'anno 2023 da presentare
in V Commissione in tempo utile per l'inserimento nel DEFR
comprendente il cronoprogramma delle azioni e le relative risorse
ove necessarie.
La storia poi è andata come sappiamo e oggi ripresentiamo e
riproponiamo all'attenzione dell'Aula che cosa? Prendendo atto, e
in parte lo abbiamo anche detto, che le cinque macroaree hanno
tutta una serie di obiettivi: diciotto per la macroarea 1, ventidue
per la macroarea 2, quindici per la macroarea 3, diciannove per la
macroarea 4, venti per la macroarea 5, chiediamo appunto che si
possa comunque definire un ulteriore livello di programmazione più
basso, ma più operativo con un'altra tempistica e un altro
orizzonte considerato che per l'appunto, a fronte di tutti questi
obiettivi, non troviamo tempistiche e definizione di messa a terra
e di attuazione.
Vorremmo impegnare e chiediamo all'Assessore alla salute, in
coordinamento con la Direzione strategica dell'USL - rispetto
all'altra versione l'abbiamo inserito perché di fatto poi il
principale ente che deve mettere a terra tutti questi obiettivi è
ovviamente l'USL -, di predisporre un programma operativo di
intervento articolato per azioni, priorità, relative tempistiche di
realizzazione da porre in essere nei dodici mesi successivi
all'adozione definitiva del piano, con l'obiettivo di dare una
pronta risposta alle principali problematiche che stanno colpendo
il nostro sistema sanitario regionale. Se vogliamo, più che un
piano dovuto, diremmo un piano delle emergenze, o comunque quelle
che sono le priorità o che oggi sono le priorità anche a fronte di
tutta una serie di cose che lo avete già detto, l'ha detto lei
stesso, Assessore, sono già in corso o sono già state fatte. Tra
l'altro, potrebbe anche essere l'occasione per fare il punto su
quegli obiettivi, perché magari qualche obiettivo è già stato
raggiunto e presentare all'esame della Commissione competente una
prima bozza di tale programma entro trenta giorni dall'adozione
definitiva del già richiamato piano.
Sui trenta giorni, guardi, io non sono affezionato sulle
tempistiche, tanto lo so che non le va bene neanche sessanta,
novanta, centoventi, perché tanto lei ha già l'appunto mentale di
quello che deve fare, tanto ormai l'abbiamo capito, ma noi andiamo
avanti. Perché le dico questo e ne approfitto? Qualcuno ha detto
che questo piano è come un piano regolatore, un piano regolatore è
un piano che regola e definisce le logiche di gestione di un
territorio. Questo è un piano che dà tutta una serie di obiettivi e
in parte dà anche il perimetro, direbbe qualcuno, molto largo, però
nel quale si intende agire.
Io non so come dirla ma io ci provo ancora e non dirò che ho
fiducia nella controparte, però almeno andare a identificare e
avere chiare quali sono le azioni e le tempistiche che si intendono
dare a determinati obiettivi, a determinate misure, soprattutto
magari quelle principali, io penso che possa essere una buona cosa
e possa essere anche un buon primo passo rispetto a un'approvazione
che, al di là di come la si pensi, è sicuramente tardiva perché
siamo arrivati oggi a discutere del piano.
Mi rimetto quindi alla volontà dell'Assessore e vedremo se anche
in questa fase ci si asterrà dal voler dare chiarezza a un elemento
che comunque non è di poco conto.
Presidente -
Risponde l'assessore Marzi.
Marzi (SA) -
Mi scuso se su quest'ordine del giorno andrò
oltre i tempi minimi che sto cercando di tenere, anche per rispetto
dell'Aula e di chi ha lavorato. Un ordine del giorno di questo
genere di fatto si rifà sia con quanto abbiamo rappresentato ieri
mattina, ieri pomeriggio quando abbiamo dato avvio alla discussione
e al confronto sul piano, sia nella mattinata di oggi quando
abbiamo cercato di fare una sintesi e si ricollega naturalmente a
tutta una serie di momenti politici amministrativi che ci hanno
visto trattare la programmazione sanitaria, spessissimo partendo
dal basso, quindi dal singolo problema che si veniva a
rappresentare e naturalmente spesso è capitato anche nel dibattito
consiliare che si sia fatto notare prima al collega Barmasse più
che al sottoscritto, poi negli ultimi tre mesi anche al
sottoscritto - ovviamente al collega Barmasse di più semplicemente
perché ha avuto la fortuna di gestire l'Assessorato per quasi due
anni e mezzo e quindi le occasioni erano plurime - che, di fatto,
veniva dato per smarcato il piano anche se il piano non era ancora
stato approvato.
Ora, la sua è un'iniziativa prettamente politica, è un ordine
del giorno assolutamente politico, che però nell'essere così
politico e nel prevedere una declinazione, tratta temi che, di
fatto, come lei ha richiamato, il piano lo declina eccome; va a
prendere tutti gli obiettivi di riferimento che sono divisi nel
Piano della salute e del benessere sociale 2022-2025 trattando ogni
singola macroarea, per cui va a rendere evidente che alla fine di
ogni singola macroarea ci sono degli obiettivi di riferimento, lei
lo chiama giustamente piano operativo di intervento e lo sottolinea
anche, collega Aggravi, perché lei è un fine dicitore, anche a lei
piace en arkhè én ho lògos, casualmente mutuando il concetto di
piano operativo annuale, che, di fatto, esiste nella normativa
amministrativa di riferimento e se facendo quasi... non cogliere
che, come richiamato giustamente nel dibattito di ieri dal collega
Sammaritani, ciò si rifà anche al DEFR ultimo, quello che l'anno
scorso con qualche difficoltà abbiamo cercato di rendere più
puntuale, ma perché l'abbiamo cercato di rendere più puntuale?
Proprio perché di fatto doveva essere sostituito dai POA e dal
Piano NOC, come sempre capita in Italia tra le rappresentanze di
esistere dei Ministeri, sono rimasti tutti e due gli organi di
riferimento.
Nell'argomentare chiedendole il ritiro di quest'iniziativa,
altrimenti ci asterremo, nel caso specifico non è come
sull'iniziativa precedente, cioè io capisco che il collega Manfrin
faccia politica anche rispetto all'iniziativa che ha proposto il
collega Planaz, però non l'ho deciso io che i centri estivi siano
degli strumenti e di fatto delle applicazioni in termini di centro
ludico-sportivi e non questioni che hanno a che fare con il LEPS e
con le deleghe delle politiche sociali, così come di fatto tuttora
sono possibili - questo lo dico anche per rispondere al collega
Marquis - i voucher di conciliazione, che, guarda caso, sono andati
a intervenire proprio su questo buco tra le due strutture, oltre al
fatto che giustamente richiamava la normativa di riferimento della
fine dell'anno scorso, ma si è dimenticato di dire che in questo
momento è in discussione la riforma della 23, è in discussione in
Commissione, collega Marquis, e quindi, di conseguenza, si sta
operando in maniera puntuale.
Se si cerca di operare in maniera puntuale su tutta quanta la
declinazione del piano, in una qualche maniera si sta anche
cercando, una volta che questo verrà applicato, di muoversi
conseguentemente rispetto alle priorità che sono inserite
all'interno del piano stesso, lei giustamente ha strizzato l'occhio
al fatto che qualcuno degli obiettivi di fatto si è già
concretizzato; sì, infatti io questa mattina non ho detto che il
piano è attuato, ho detto che il piano è attuale. Nell'essere
attuale prende in considerazione l'arco temporale, mi limito all'
aprile del 2022, e a tendere per i prossimi sei o sette anni, anche
se poi magari anche questo supererà i dieci, cosa che non auspico.
Quello che posso sicuramente dirle però è che, una volta che questo
piano sarà approvato dal Consiglio, la declinazione prevista e
quindi l'operatività di riferimento che il piano avrà con gli
strumenti che ad oggi sono concepiti sicuramente darà ancor più una
priorità a quella che oggi è una mera elencazione di obiettivi
legata per macroaree. Le faccio un esempio per tutti: all'interno
della macroarea dei servizi sociali sono evidenziate le
applicazioni dei LEPS, ma sono una ventina i LEPS che nel corso
degli ultimi due anni e mezzo sono stati con atti inanellati e
hanno un percorso logico amministrativo, cioè, per arrivare alla
deliberazione di lunedì sui punti unici di accesso, prima si è
dovuto obbligatoriamente normare, e i colleghi che stavano già
lavorando su questo tema lo sanno, tutte quante le politiche, che è
un altro LEPS di sostegno alla povertà, e quelle per le persone non
autosufficienti. Esistono dei percorsi amministrativi che sono
inseriti nel piano, ma che hanno anche delle logiche di natura
cronologica.
Quando lei giustamente dice: "Troviamo un momento di confronto
per capire che priorità hanno, che numeri hanno in termini
cronologici gli obiettivi che sono inseriti all'interno del piano",
io ritengo che questo sia assolutamente opportuno, ma sa meglio di
me che ci saranno dei momenti politici a breve nei quali tratteremo
proprio questo genere di declinazioni, perché il POA è comunque
susseguente al DEFR e nel DEFR si cercherà di fare dei ragionamenti
molto puntuali, perché l'ultimo DEFR smarcato dall'anno scorso
tende a essere più puntuale sugli obiettivi di un Governo. Nel caso
specifico lei lambisce assolutamente, per cui il tema di
riferimento è talmente incardinato all'interno di quello che oggi è
già il piano, quello dell'ordine del giorno che lei presenta, che
nel caso specifico è sicuramente la volta che più politicamente in
queste prime undici volte le dico ritiri l'iniziativa oppure ci
asterremo.
Presidente -
Qualcuno interviene? La parola al
consigliere Aggravi.
Aggravi (LEGA VDA) -
Vede, Assessore, lei ha sicuramente
più certezze delle mie, però commento questa sua presa di
posizione, più che risposta all'ordine del giorno, se questo ordine
del giorno è soltanto e meramente politico, e ci può anche stare
perché facciamo politica, poi con lei è sempre un piacere parlare
di politica, io faccio una considerazione: dire che l'astensione o
il non accoglimento, ancorché anche parziale, di alcuni ordini del
giorno della minoranza è un fatto politico, e non vuol dire che non
si prenda spunto, non si consideri la bontà e non si consideri la
segnalazione del tema che viene trattato a ogni singolo ordine del
giorno o emendamento, quindi è un fatto meramente politico dire:
"Ci asteniamo", se è un fatto veramente politico quello che ha
portato a dire di no a un confronto che si poteva avere anche a
seguito non soltanto dei singoli ordini del giorno, ma anche
dell'evoluzione che c'è stata nella vita, possiamo dire della bozza
del piano e se si è detto che questo piano effettivamente è già in
parte, in corso di messa a terra, alcuni obiettivi magari sono già
stati raggiunti, che non c'era la necessità impellente di
aggiornare dei dati o, meglio, ne sono stati aggiornati soltanto
altri perché alla fine non cambia, perché è un piano di obiettivo,
perché un piano che ci dà una visione verso il futuro e
quant'altro, mi viene da dire: ma allora la semplice approvazione
di questo piano oggi non è meramente un fatto politico, non è
meramente un'azione politica che questa maggioranza fa e mette da
parte purtroppo tutto quello che invece riguarda le parti
tecniche?
Perché oggettivamente, vede, Assessore, io capisco benissimo nel
gioco delle parti, "gioco" in senso anglosassone del termine, che
ognuno di noi deve difendere una propria posizione, è vero che gli
ordini del giorno sono tanti, è vero che alcune tematiche
andrebbero snocciolate in modo diverso, quindi sono anche contento
che su alcune di queste lei si è preso l'impegno di poi trattarle
in Commissione, però io mi chiedo alla fine se al di là di lei,
singolarmente lei come soggetto protagonista di questo Consiglio
per ovvi motivi, qualcun altro della maggioranza alcuni di questi
temi magari li sta valutando, li sta snocciolando, li sta
approfondendo, anche magari chi è in V Commissione, perché
altrimenti anche la mera approvazione di questo piano, al di là dei
buoni contenuti e al di là degli elementi tecnici, è un semplice
fatto di natura politica e io spero che questo non sia tale.
Quest'ordine del giorno ha sì una finalità politica ma anche una
finalità più amministrativa, che dice una cosa chiara: che noi oggi
non abbiamo chiarezza delle priorità di cui il nostro servizio
sanitario ha bisogno, perché comunque questo l'hanno detto tutti,
sia dalla maggioranza sia dall'opposizione, l'ha detto anche lei,
ci sono delle priorità da portare avanti, quindi io mi auguro in
senso positivo, e lo prendo positivamente, che l'auspicio e le sue
certezze che ci saranno nel momento in cui questo piano verrà
approvato, quindi quella che poi sarà la declinazione operativa, ci
possa dare delle risposte visto che politicamente vi asterrete e mi
auguro anche che queste risposte diano delle tempistiche certe,
delle risorse certe e delle azioni certe, con dei responsabili
certi che devono portarle avanti e che ci sia un monitoraggio
certo, ma ne parleremo poi al prossimo ordine del giorno.
Presidente -
La parola al consigliere Restano.
Restano (GM) -
Collega Aggravi, cercherò di dare io una
risposta ai suoi dubbi, l'atto è sicuramente un atto politico, però
ci sono alcune incongruenze, perché da quando è stato approvato in
Giunta ad oggi, è cambiata la maggioranza, è cambiato il decisore
politico, l'Assessore, ed è cambiato il Presidente; se almeno dal
punto di vista formale si fosse avuta la sensibilità di riapprovare
l'atto prima di portarlo in Consiglio, questo Governo se ne sarebbe
assunto la paternità.
Dal momento che non è stato fatto in un certo qual modo, è stato
validato un atto e una decisione assunta da chi c'era in
precedenza, salvo poi in parte un pochino smetterla, e oggi
finalmente a botte di ordini del giorno, confrontandoci solamente
con il decisore politico, abbiamo modo di avere dei chiarimenti,
sarebbe stato bello averli in altra sede forse o doveroso dopo il
passaggio politico formale dell'atto, ma forse, colleghi, questo
non è un atto politico, non è stato considerato così, perché se
quest'atto fosse stato voluto e richiesto dalla politica, si
sarebbe fatta la buona politica che porta alla buona
amministrazione. Se l'atto invece è subito da chi fa solo la
pratica amministrativa, si corre il rischio di avere un atto
sovradimensionato con tante cose scritte senza obiettivi e senza
possibilità di controllo, perché io che sono un funzionario
pubblico e qualcosa ho scritto nel tempo ovviamente e naturalmente
sono portato a eliminare certi tipi di controlli. Oggi quindi
voteremo sì politicamente dicendo che è un atto politico che ci
darà tante cose, ma in realtà ve lo dimostra oggi il confronto che
di politico non c'è niente perché non ci sono argomenti, nessuno è
in grado di confrontarsi, è un atto purtroppo devo dire a
malincuore subito. Non c'è visione, cioè c'è una visione e chi l'ha
scritto è gente che è competente, ma non è la visione dei politici,
non sappiamo dove andiamo a vedere dalle interlocuzioni che abbiamo
perché qua c'è il silenzio, c'è il mutismo, non da parte del
Governo ma da parte di chi dovrebbe sostenerlo, poi il Governo fa
la sua parte, quindi non possiamo pretendere più di tanto, dobbiamo
accontentarci. Nel tempo, magari anche andando avanti con il
dibattito, riusciremo ad avere dall'Assessore le dovute e le
cercate risposte, però si chiariranno dei passaggi, non ci si potrà
più nascondere dietro a "non abbiamo sentito, non abbiamo letto,
non abbiamo fatto" perché faremo emergere di volta in volta le cose
e, per quanto mi riguarda, a botte di iniziative piano piano,
Consiglio dopo Consiglio, porterò le mie proposte per cercare di
migliorare l'atto, per cercare di eliminare le cose che non si
ritengono opportune ma che non sono dette da me e mi sono
sbagliato, sono le proposte della cittadinanza ma soprattutto degli
operatori della sanità che oggi ho scoperto che nei venticinque
forse che citava il collega Cretier ieri c'erano dei sanitari che
ci ascoltavano, mi hanno scritto e mi hanno chiamato, sono andato a
trovarli e si sono anche detti un pochino stupiti.
Presidente -
Consigliere Baccega, a lei la parola.
Baccega (FI) -
Per dichiarare il voto favorevole del
gruppo di Forza Italia a quest'ordine del giorno, un ordine del
giorno che richiama molte delle cose che abbiamo detto ieri nel
dibattito generale dove un grande piano di salute e benessere
sociale della Regione Valle d'Aosta, che arriva a metà del suo
percorso, dove alcune cose si dice sono state fatte, alcune le
conosciamo, altre no... sarebbe stato opportuno avere un quadro
preciso delle cose fatte, le macroaree non hanno un'indicazione
precisa di quante risorse servono per fare tutto quel corposo
percorso, eccetera. Diciamo quindi che è un atto sicuramente
politico quest'ordine del giorno che va nella direzione di
sottolineare ancora una volta quanta troppa fretta si è voluta
avere, troppa fretta che è stata determinata non certo dalla
volontà dell'opposizione, l'opposizione è attraverso questi ordini
del giorno che mette in campo tutta una serie di proposte, una
serie di suggestioni che sono atte a migliorare questo piano di
salute e benessere sociale e lo vedremo ancora in altre iniziative
che si andranno a succedere. Voi avete fatto una scelta, avete
fatto la scelta politica di dire: "Risponde l'Assessore, che è il
buon pungiball della giornata, per il resto c'è silenzio
totale".
Per quanto ci riguarda, la scelta di dire a tutto: "O lo ritiro
o ci asteniamo" mi sembra davvero una scelta, dal vostro punto di
vista politico... non ho un termine preciso, però poco poco
piacevole, non soddisfacente e credo che anche dal punto di vista
giornalistico questo debba essere rilevato in qualche modo, perché
non è pensabile che su tutte queste iniziative di proposizione che
vanno nella direzione di dare delle risposte alla cittadinanza voi
abbiate fatto una scelta univoca dicendo: "Okay, cancelliamo
tutto". D'altronde nella vostra riunione che è durata, se non
sbaglio, dodici minuti, non poteva essere esaminato ordine del
giorno per ordine del giorno, era chiaro che l'atteggiamento
sarebbe stato questo, le abbiamo giù vissute queste cose. Noi
quindi voteremo con convinzione quest'ordine del giorno fortemente
politico che richiama molti degli interventi che abbiamo fatto ieri
e molte sottolineature che abbiamo fatto ieri nei nostri
interventi.
Presidente -
Altri? Se non vi sono altri, metto in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno in questione non è approvato.
Ordine del giorno n. 12, sempre della Lega. Consigliere Manfrin,
per illustrare l'ordine del giorno, a lei la parola.
Manfrin (LEGA VDA) -
Sicuramente il collega assessore
Marzi ricorderà che durante la trattazione in discussione generale
del piano ho fatto un esplicito riferimento all'ERP e nello
specifico ho evidenziato che nel piano è completamente assente la
parte di ERP nonostante sia una parte importante delle politiche
sociali. Per fare questo, mi sono affidato a quello che ha
dichiarato
in primis
il rappresentante degli assegnatari che
abbiamo audito in V Commissione. In V Commissione il rappresentante
degli assegnatari, tal
(omissis)
, che io non avevo
mai avuto piacere di conoscere, ci ha detto che, per quanto
riguardava il piano delle politiche abitative, si aspettava delle
domande da noi perché aveva ricevuto la convocazione a ciel sereno
e quindi che la discussione del tema, del PSBS... nella Commissione
delle politiche abitative non se n'era mai parlato. Questo riprende
quello che abbiamo detto più volte, ovvero che le parti, gli
stakeholder
e i portatori di interesse che potevano dare il
proprio contributo, che potevano dire la propria opinione, non sono
stati coinvolti.
Riprendo alcune dichiarazioni, ovviamente parafrasandole, del
rappresentante degli assegnatari della Commissione politiche
abitative e cosa si dice sulle politiche abitative e sul piano
generale? Si parla di disagio sociale ma di politiche abitative nel
vero senso della parola non si trovano grandi cose, tranne qualche
punto in vari punti all'interno di vari articoli, però non c'era di
più. Questo non mi è sembrato un intervento con una precisione
eccezionale. Ci ha detto anche che non ho trovato grandi spunti per
poter parlare espressamente di politiche abitative ma
sostanzialmente ci ha detto: "Se volete, fatemi delle domande
perché io sennò non so cosa dire". Questa credo che sia la riprova
definitiva del fatto che di ERP nel piano non se ne parla.
Ora, partendo da questo presupposto che si è migliorato tutto un
pezzo piuttosto consistente di questioni afferenti al disagio
sociale, che sono appunto quelle che riguardano l'ERP, partiamo da
questo punto per parlare di che cosa? Per parlare di una misura che
abbiamo caldeggiato e caldeggiamo da diverso tempo, ovvero da
quando la delibera sulla morosità incolpevole è stata pubblicata,
perché nella mia ingenuità, dal 2018 e prima ancora nel Consiglio
comunale di Aosta, vaneggiavo di una cosa nella mia follia, cioè mi
immaginavo che la morosità incolpevole fosse tale, definita dalla
legge 3/2013, perché appunto individuasse le persone che
incolpevolmente diventavano morose, quindi definizione proprio da
dizionario: "Morosità devo dei soldi, incolpevole ma senza colpe",
perché apro il mio portafoglietto e dentro non ci sono soldi,
oppure vado nel conto in banca e c'è zero o meno zero, quindi non
disponendo io di soldini per poter pagare l'affitto, divento moroso
ma non è colpa mia perché non ce li ho.
Partendo da questa definizione che mi sembrava basilare,
arriviamo però a prendere atto del fatto che la delibera che
definisce i criteri della morosità incolpevole non insiste sulla
morosità incolpevole o, meglio, insiste su una piccolissima
percentuale di morosità incolpevole, cioè su chi ha una morosità
sopraggiunta, cioè un'incolpevolezza sopraggiunta, cioè l'attuale
delibera di Giunta che tutela le persone che incorrono nella
fattispecie morosità incolpevole tutela soltanto coloro i quali si
trovano ad avere delle cause sopraggiunte, cioè guadagnavo 100 euro
al mese, a un certo punto vengo licenziato e non li guadagno più,
oppure guadagnavo 100 euro al mese ma sono in cassa integrazione e
quindi ne guadagno 60, oppure ancora guadagno 100 euro al mese, ma
a un certo punto un mio familiare si è ammalato e spendo 40 euro al
mese per curarlo, tutte fattispecie che possono accadere ma che
sono sopraggiunte. Non si considera però il sopraggiungere di
un'altra questione e quale? Il fatto che mi arriva una bolletta che
è una mazzata dietro gli orecchi.
L'abbiamo quindi vissuto quest'estate, ci sono persone che
guadagnano fra i 300 e i 450 euro al mese e mi arriva una bolletta
in un mese che mi fa fuori 500 o 600 euro composta in questa
maniera: 50 euro solo per l'affitto e 450 solo per le bollette o
per le spese. Questa persona che nello specifico - facciamo
un'ipotesi - è disabile e quindi incassa quello, non ha possibilità
di lavorare perché non trova lavoro, ha un'entrata fissa che non
può modificare ed è in una situazione di necessità, si vede
arrivare questo conto dietro le orecchie e dice: "Ma la Regione mi
tutelerà, perché io quello percepisco, non ho altro, sto a casa, ho
magari anche un alloggio che non è nemmeno adatto alle mie
condizioni fisiche e quindi mi verranno incontro". No, la delibera
di Giunta sulla morosità incolpevole non va incontro a queste
persone, anzi, ne causa lo sfratto, sfratto che, come abbiamo avuto
modo di discutere più volte in questo Consiglio, Assessore, lei non
ha avuto la voglia, il tempo, la volontà, la possibilità, di poter
bloccare. Ecco perché riteniamo che, essendo un piano che si occupa
di politiche sociali ed essendo un piano che non parla di ERP ma
essendo la natura stessa dell'ERP radicata all'interno della parte
delle politiche sociali, ed essendo il problema della morosità
incolpevole un problema che ha colpito centinaia di famiglie e che
rischia di crearne altrettante ma senza dimora, forse perché così
quando saranno senza dimora potranno usufruire dei servizi appositi
per i senza dimora che avete deliberato...
Con questo ordine del giorno, Assessore, le chiediamo degli
interventi specifici che intervengano nella prevenzione degli
sfratti negli alloggi di ERP al di fuori di quelli definiti sulla
morosità incolpevole, tenendo conto della condizione di fragilità
degli assegnatari, perché lei capirà bene, Assessore, io le ho
fatto un riferimento preciso e penso che lei lo abbia letto. La
persona di cui le ho mandato vita, morte e miracoli è un caso
scuola ed è lo stesso caso scuola che può accadere - ne parleremo
più avanti - a un genitore separato che incassa "X", che deve però
cedere buona parte del suo stipendio all'altro genitore, ma l'ISEE
segna sempre che percepisce "X", quindi ha un ISEE alto. Avendo un
ISEE alto e non avendo avuto riduzioni, risulta che non ha diritto
di avere la morosità incolpevole e la copertura... nel caso che le
ho segnalato è una persona che ha una proprietà che ha ereditato di
cui non riesce a liberarsi e che gli pesa sull'ISEE, non rientrando
in quei parametri dell'ISEE non può far ricorso a niente ma questa
persona ha guadagnato 700 euro in un anno e se li è messi in tasca.
Come può questa persona pagare credo che assommino a circa 5 mila
euro di arretrati, non vorrei sbagliare, se guadagna 700 euro in un
anno? Già fa fatica a mangiare. Come si può prendere questa persona
e sbatterla fuori di casa dicendo: "Non paghi", "Io non ho i
soldi", "Te non paghi, vai fuori di casa, va bene così, hai 20 mila
euro di ISEE", "Ma è una casa che non posso vendere, gravata da
un'ipoteca", "Non importa, vai fuori di casa". La risposta che è
arrivata è ovviamente che non si può fare niente, con questa misura
se venisse prevista - e ci auguriamo che venga accolto questo
ordine del giorno - si potrebbe prevenire questa situazione,
evitare di creare delle persone che purtroppo vivono la questione
degli sfratti e che appunto li penalizza e dall'altra parte
destineremmo davvero il settore dell'ERP non soltanto con una mera
finalità abitativa, ma con un carattere sociale che si rivolge a
famiglie in stato di necessità.
Presidente -
Ha chiesto la parola
l'assessore
Marzi, ne ha facoltà.
Marzi (SA) -
Solo brevemente collega Manfrin, perché lei
è una persona troppo intelligente e troppo preparata per non sapere
che il motivo per il quale le chiederemo di ritirare l'iniziativa e
di astenerci è legato fondamentalmente al fatto che il Piano della
salute e del benessere sociale è un piano di integrazione
socio-sanitaria e che il Piano delle politiche abitative, lei lo sa
perché lo abbiamo trattato anche in un'iniziativa, ha un piano a sé
stante e che, tra l'altro, risulta essere scaduto da anni perché
era in attesa che si rifacesse la 3, quindi stiamo parlando, se non
sbaglio, del 2017, poi la 3 non ha mai visto la partenza della sua
riforma se non negli ultimi mesi, perché è stato istituito un
tavolo che ha già fatto una riunione e quindi non essendo ripartita
la riforma della 3 che è del 2013, non è partita la riforma del
Piano delle politiche abitative, quindi di conseguenza in questa
strana dinamica di "Cane che si morde la coda" di fatto stiamo
cercando adesso di porre rimedio partendo da una riforma della 3
secondo tutta una serie di dettami che poi porterà anche alla
riforma del Piano delle politiche abitative.
Il tema di quest'ordine del giorno pertanto è un tema
politicamente assolutamente rilevante, da un punto di vista sociale
e amministrativo
idem
come sopra, lei, tra l'altro, porta
perennemente all'attenzione del Consiglio, e quindi anche della
comunità valdostana, questi tipi di temi nella maniera dovuta, però
nel caso specifico, per restare anche sul tema rispetto a perché vi
astenete, perché non vi astenete, c'è sempre dignità nei vostri
ordini del giorno e quindi lo ha a maggior ragione anche questo
anche quando, di fatto, non hanno diretta pertinenza al Piano della
salute che stiamo dibattendo.
Mantenendo assolutamente attenzione al tema e anche alle
modalità diverse con la quale lei lo propone, pertanto le chiediamo
di ritirare l'iniziativa oppure ci asterremo.
Presidente -
Consigliere Baccega, a lei la parola.
Baccega (FI) -
Questo è un tema che nei due anni e mezzo
e più che sono trascorsi nella vostra maggioranza abbiamo
sollecitato, sia il collega Manfrin che il sottoscritto, ma forse
anche altri colleghi, più volte dicendo che le storture erano
evidenti, ma le storture stanno portando a situazioni di degrado
pazzesco, perché se una signora, chiamiamola la signora Gina, ha
avuto un incremento di pensione portato da 550 a 555 euro al mese e
non può accedere alla morosità incolpevole perché ha avuto un
incremento di reddito e l'ARER fa il suo percorso, fa lo sfratto e
la mette in mezzo a una strada, questo è un caso sociale clamoroso
ed evidente, ma di questi casi ce ne sono troppo, diversi.
Io non lo so se le nostre sollecitazioni hanno fatto sì che ci
fosse in qualche modo un approfondimento da parte vostra rispetto a
questo tema clamoroso, guardo anche i vostri colleghi di
maggioranza; capisco gli autonomisti che hanno una visione forse
indispettita su questa delega, in passato a volte è stato così, ma
guardo gli amici del PD. Avete l'Assessore alla casa al Comune di
Aosta e stanno buttando fuori la gente, ma mettetela come priorità
di questa maggioranza, almeno quello fatelo, invece no, silenti.
Non ce l'ho personalmente con voi, ce l'ho con il quadro, voi siete
il riferimento, siete sempre stati il riferimento di quella
categoria di persone che erano gli ex operai Cogne, ora sono in
pensione, ora sono rimaste da sole le signore, magari è mancato il
marito e viceversa, ma possibile che non vi rendete conto di che
cosa sta succedendo? E poi avete il coraggio di andare al Quartiere
Cogne a fare le visite. Io davvero ve lo chiedo per favore, siete
in maggioranza, dite alla vostra maggioranza: "Forse è meglio che
ci sediamo al tavolo e ci occupiamo di questo problema". Una
famiglia, il marito è in Ospedale da un mese e mezzo, ha pagato
3.500 euro dei 7 mila che doveva pagare perché è indietro e la
buttano fuori comunque. Non possiamo andare avanti così, non si
può, ma sono tanti i casi di questo tipo, ve lo assicuro. Legge 3
da riformare, alla buonora si è riunito il tavolo una volta e
quanto aspettano? Quanto aspettano? Perché non ci avete coinvolti
in quel tavolo di lavoro? Avremmo dato un grosso contributo, invece
si farà una modifica alla legge 3, arriverà qua, andremo in
Commissione, sicuramente ci saranno delle magagne da mettere a
posto. Forse aveva buon senso chiamare Manfrin o qualcun altro in
quella Commissione, che vi avrebbe dato certamente delle
suggestioni interessanti da portare avanti.
Io quindi sicuramente voterò quest'ordine del giorno perché
davvero sono preoccupato, e ho fatto l'Assessore tanti anni in quel
settore, sia al Comune di Aosta che in Regione, purtroppo la gente
continua a venire da noi, viene da me, viene da Manfrin e non so
più cosa dire. "Stanno modificando la legge, probabilmente
modificheranno anche la delibera della morosità incolpevole" ma
intanto le procedure vanno avanti. Almeno mettete uno stop per fare
una riflessione, la gente finisce in mezzo alla strada nei prossimi
mesi e c'è già gente che dorme in macchina, ma leggete queste
relazioni sociali, ma leggetele caspita!
Presidente -
Consigliere Manfrin, a lei la parola.
Manfrin (LEGA VDA) -
Desidero ringraziare davvero il
collega Baccega per aver testimoniato quella che purtroppo è una
situazione di necessità che tante persone stanno denunciando e vado
oltre. Riconosco che per me è duro dirlo dopo tutto quello che
abbiamo affrontato e che c'è stato, ma probabilmente se ci fosse
ancora l'assessore Baccega questa situazione non si sarebbe creata,
e questo è tutto dire, ma banalmente perché c'era un'attenzione
verso quel settore. Vede, assessore Marzi, lei giustamente riporta
la questione al piano politiche abitative e lei ha perfettamente
ragione, però quest'ordine del giorno contiene anche una piccola
provocazione. Lei probabilmente non lo ricorderà, o se lo ricorda,
fingerà di non ricordarlo, che noi le avevamo sottoposto
un'impegnativa che chiedeva di coinvolgere proprio il piano delle
politiche abitative e lei ce l'ha bocciata, dicendo che il piano
delle politiche abitative è inutile, quindi, di fronte al fatto che
lei ci definisce che il piano delle politiche abitative è inutile,
allora si ritiene opportuno agire oltre il piano politiche
abitative.
Al di là della provocazione politica, lei però ha detto una
cosa: "Questo piano non si occupa dell'ERP". No, Assessore, questo
piano si occupa della parte del
welfare
integrativo e
generativo e, come lei potrà leggere, per esempio, a pagina 150:
"Delle azioni programmatiche prioritarie di contrasto alla povertà
e all'esclusione sociale" oppure "Alla valutazione
multidimensionale progetto personalizzato attivazione dei sostegni"
a pagina 152, o ancora "Il pronto intervento sociale" a pagina 153,
o ancora "I servizi per la povertà e la marginalità estrema" a
pagina 155.
Ora, se lei legge tutti questi interventi e in tutti questi
interventi lei ritiene che non si debba prevedere nulla per chi ha
un alloggio di ERP che viene concesso - lei, Assessore, perlomeno
questo lo sa - a situazioni di assoluto disagio, poi c'è una
questione che sappiamo benissimo, cioè c'è un reddito di ingresso e
non c'è un reddito di uscita, ma al netto di questo le persone che
entrano hanno un disagio fortissimo, quindi si parla di persone che
entrano in una logica di disagio, se a queste persone viene
concesso l'alloggio e per queste persone non vengono previsti dei
sostegni nel caso in cui dovessero andare incontro a condizione che
le porta a non pagare più l'affitto, lei non può dirmi che non se
ne deve parlare nel piano, che facciamo? Diciamo: allora per quello
che è senza dimora abbiamo questa serie di questioni, per quello
che affronta situazioni di disabilità, abbiamo questo, per quello
che affronta condizioni di non autosufficienza, abbiamo questo, per
gli anziani abbiamo quest'altro e per chi sta per essere asfaltato?
Ah no, per lui niente, no, lui non lo trattiamo, ne parliamo poi,
se va bene, nel piano politiche abitative.
Non funziona così, Assessore, è una condizione di fragilità di
cui voi non vi fate carico. Questo è un buco obiettivamente che c'è
di cui non parlate e, come le ho dimostrato, non ci sono le
modalità per replicare, non le avete create, non esistono ad oggi,
nonostante il pronto intervento sociale che avete fatto e
presentato in pompa magna, una persona che ha bisogno oggi deve
avere il diritto di dire: "Lo sapete che c'è? Oggi devo pagare
l'affitto, oggi mi scade sennò mi sbattono fuori, cosa possiamo
fare?". "Verifichiamo subito, la tua situazione è questa, non puoi
pagare perché non hai i soldi, hai una condizione di fragilità,
interveniamo noi". Questo non si fa.
Con quest'ordine del giorno invece si potrebbe realizzare, lei
ritiene di non volerlo accogliere, Assessore, mi dispiace, mi
dispiace per lei, però credo io, i colleghi e chi sosterrà
quest'ordine del giorno, glielo farò avere la prossima volta, così
come tutte le altre iniziative che abbiamo fatto, dicendo: "Sapete
che c'è? Caro Giovanni, caro Antonio, cara Carmela e cara Debora,
siete stati buttati fuori di casa? Vi minacciano di farlo? Noi la
soluzione l'abbiamo proposta, la risposta qual è stata? Va beh, ma
il piano politiche abitative...", "come se fosse Antani"... Va
bene, Assessore, faccia quello che vuole, noi le soluzioni ve le
abbiamo date, volete continuare così? Questa sarà una cosa che
porterà detrimento a voi e soprattutto alle famiglie che rischiano
di andare in mezzo a una strada.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 13, sempre della Lega. Ha chiesto la parola
il consigliere Ganis, ne ha facoltà.
Ganis (LEGA VDA) -
Quest'ordine del giorno che ha come
oggetto: "Lavoro e reddito di cittadinanza" riprende un'iniziativa
del nostro gruppo presentata il 5 aprile del 2023 avente come
oggetto: "Interventi volti a favorire l'incontro di domanda e
offerta lavorativa presso i centri per l'impiego", con particolare
riferimento ai percettori di reddito di cittadinanza. Un tema
delicato quello che riguarda i percettori del reddito di
cittadinanza, ricordo che è un sostegno economico rivolto alle
famiglie in difficoltà con reddito inferiore alla soglia di
povertà, associato a un percorso di reinserimento lavorativo o di
inclusione sociale. È proprio su questo punto che verte l'ordine
del giorno, perché se da una parte il reddito di cittadinanza ha
ridato dignità a molte famiglie, allo stesso tempo è giusto che chi
lo percepisce, ed è ovviamente nelle condizioni fisiche di poterlo
fare, dedichi una parte del suo tempo, come lo prevede il decreto,
in lavori utili alla comunità. Ecco che i famosi progetti un tempo
utili alla comunità ai quali i percettori del reddito di
cittadinanza dovrebbero partecipare hanno avuto un esito negativo a
causa delle difficoltà riscontrate dai Comuni nell'attivazione dei
PUC. Se da una parte abbiamo le categorie fragili sulle quali
indirizzare al meglio una misura di sostegno, è altrettanto
importante inserire nel mondo del lavoro gli occupabili visto che
nella nostra regione su 432 domande - faccio riferimento ai dati
che ho, quindi quelli relativi al 13 marzo 2023 - 97 beneficiari
sono tenuti a un percorso di inserimento lavorativo, perché se da
una parte il reddito di cittadinanza deve sostenere i cittadini in
difficoltà, è altrettanto giusto - e lo ricordo ancora - che gli
occupabili trovino giusta collocazione nel mondo del lavoro. Per
questi motivi la legge di bilancio 2023 ha modificato in senso
restrittivo il reddito di cittadinanza come ampiamente pronunciato
dalla maggioranza nei mesi scorsi. Si prevede che per il 2023 per i
percettori che possono lavorare il sostegno sia riconosciuto per un
massimo di 7 mesi e devono essere inseriti in un periodo di sei
mesi in corsi di formazione e di riqualificazione professionale. In
caso di mancata frequenza al programma assegnato, il nucleo del
beneficiario del reddito decade dal diritto della prestazione.
Inoltre le Regioni sono tenute, lo ricordo, a trasmettere all'ANPA
gli elenchi dei soggetti che non rispettano l'obbligo di frequenza.
Per i beneficiari compresi nella fascia di età tra i 18 e i 29 anni
che non hanno adempiuto all'obbligo scolastico l'erogazione del
reddito è subordinata all'iscrizione e alla frequenza di percorsi
di istruzione di primo livello. I percettori del reddito di
cittadinanza residenti nel comune debbono essere impiegati in
progetti utili alla collettività e il contributo economico cessa se
il percettore non accetta la prima offerta di lavoro. Visto che nel
piano per la salute 2020-2025 si intende rafforzare i servizi per
l'attuazione del reddito di cittadinanza e dei servizi per il
reinserimento sociale e lavorativo, pagina 152, si impegna
l'Assessore competente a organizzare una seduta del Consiglio
politiche del lavoro congiuntamente alla IV Commissione consiliare
per analizzare lo stato degli inserimenti nel lavoro del lavoro dei
percettori del reddito di cittadinanza.
Presidente -
Risponde l'assessore Marzi.
Marzi (SA) -
Con riferimento al Piano della salute e del
benessere sociale, il compito dell'Assessorato della sanità e
politiche sociali è naturalmente quello di supportare i percettori
del reddito di cittadinanza nei percorsi di reinserimento sociale e
stiamo ovviamente effettuando, in collaborazione con il
Dipartimento del lavoro, il reinserimento invece di natura
occupazionale e lavorativa. La convocazione del Consiglio delle
politiche del lavoro è in capo al Dipartimento delle politiche del
lavoro stesso, del collega Bertschy per gli atti di competenza.
Naturalmente questo tipo di iniziative sono lambite all'interno del
piano della salute e del benessere sociale come da lei richiamato,
il collega Bertschy, che da sempre è assolutamente collaborativo e
proattivo su questi temi, è nelle condizioni, pur chiedendole il
ritiro, altrimenti l'astensione della maggioranza, per trattare il
tema in più occasioni anche rispetto al piano.
Presidente -
La parola al consigliere Ganis.
Ganis (LEGA VDA) -
Grazie Assessore. Se da una parte
quindi il reddito MIA ha come finalità quella di sostenere i
cittadini in difficoltà, è importante che gli occupabili
partecipino al reinserimento lavorativo. Visto che in data 13 marzo
erano 97, organizzare una seduta del Consiglio politiche del lavoro
potrebbe facilitare questo tipo di inserimento e favorire
l'incontro di domanda e offerta lavorativa. Noi quindi torneremo
presto sul tema con altre iniziative e porteremo al voto questo
ordine del giorno.
Presidente -
Posso mettere in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Passiamo quindi all'ordine del giorno seguente, il n. 14, sempre
della Lega. Consigliere Aggravi, a lei la parola.
Aggravi (LEGA VDA) -
Come avevo preannunciato nell'altro
ordine del giorno, quello che l'Assessore ha battezzato come più
politico, c'è anche un ordine del giorno che riguarda il
monitoraggio e il raggiungimento degli obiettivi definiti nel piano
regionale per la salute e il benessere sociale. Ora, io spero che
anche questo non venga battezzato come politico e cerco di dare
degli elementi in più, in realtà quest'ordine del giorno possiamo
collegarlo al nostro n. 5, cioè quello in cui si era cercato di
dare la possibilità di fare un ragionamento più approfondito
sull'attività di monitoraggio dei LEA fatta dal nuovo sistema di
garanzia del Ministero della salute, in particolare sul
report
2021, e su tutta una serie di indicatori che in parte
abbiamo avuto l'occasione di citare nel corso della trattazione di
quell'ordine del giorno.
Quest'ordine del giorno vorrebbe impegnare l'Assessore alla
sanità, salute e politiche sociali a presentare nella Commissione
consiliare competente, entro trenta giorni dall'adozione definitiva
del piano regionale, le modalità di raccolta e aggiornamento
periodico degli indicatori di monitoraggio, nonché le modalità e
relative tempistiche di rendicontazione e comunicazione
dell'andamento del già citato piano. Prendo spunto da due
paragrafi, due sezioni dello stesso piano: il primo è quello
intitolato "Governance e attuazione del piano regionale della
salute e benessere sociale". Al suo interno e nel primo punto,
perché poi ritornano le cose, si dice per l'appunto che il piano è
il principale documento di programmazione pluriennale e di azione
politica nel corso della legislatura. Si dice anche che il piano
solitamente è riferito a un periodo minimo pari a un triennio,
2022-2025 giustamente, poiché, tra l'altro, è l'arco temporale
della legge di bilancio, destinato a finanziare le azioni interne
al piano e, siccome questo è un documento a elevata vocazione
politica, già in molte Regioni è stato svincolato dalle leggi di
bilancio per trasformarlo in documento politico programmatorio di
intenti quinquennale o persino decennale e, se vogliamo, quello del
2013 quasi lo è stato senza volerlo, individuando le macroaree
strategiche spesso trasversali a più ambiti in modo da adeguarne
nel corso del periodo di validità le azioni che da queste derivano
e ciò anche a fronte di monitoraggio costante della modificata
sostenibilità finanziaria e operativa conseguente.
Spesso le attività di monitoraggio sono viste un po' con la
penna rossa per dare i voti, in realtà l'attività di monitoraggio è
proprio questa, cioè quella che dovrebbe, nel corso del
monitoraggio, eventualmente controbilanciare, revisionare,
rettificare e correggere alcune previsioni del piano, ma di
qualsiasi piano, che ovviamente non hanno dato la
performance
che ci si aspettava. Infatti si parla, tra
l'altro, sempre all'interno della volontà di
governance
di
questo piano, di renderlo più flessibile e performante rispetto
alle capacità di adattamento della risposta istituzionale ai
bisogni emergenti e alle situazioni emergenziali. Il rischio è di
aver sganciato il piano dalle leggi di bilancio, quindi da degli
atti più ingessati - mettiamola così -, più complicati e più
complessi anche nella procedura di valutazione, di approvazione e
anche di modifica, è stata quella che sicuramente ha reso questi
strumenti programmatori più duttili però nello stesso momento
rischia anche di renderli un pochettino più eterei.
La sezione invece di valutazione del piano regionale, che poi è
quella direttamente collegata all'ordine del giorno, dice che con
questo scopo, quindi con lo scopo di valutare il piano, sarà
predisposta dalle strutture competenti dell'Assessorato, al termine
della vigenza del piano ed entro sei mesi dall'annualità
successiva, quindi il giugno 2026, una verifica del raggiungimento
degli obiettivi attraverso l'analisi dei valori degli indicatori
individuali in fase di programmazione. Poi si dice una cosa
interessante su cui vorrei puntualizzare e sottolineare
all'Assessore, annualmente nel POA, quello di cui abbiamo parlato
prima, sono individuati gli indicatori di maggior dettaglio
correlati specificatamente alle azioni avviate nelle annualità,
indicatori del Ministero, indicatori di piano, indicatori di
performance
che già l'azienda ha, tutta una serie di
indicatori. Questa frase mi lascia un po' perplesso, è ovvio che è
una frase all'interno di un piano che appunto descrive l'azione
politica, però anche il fatto che annualmente vengano definiti
degli indicatori di maggior dettaglio relativi alle azioni avviate
nell'annualità mi lasci dire, Assessore, che potrebbe anche
succedere che mi trovo un indicatore legato solo a un anno e non a
un confronto, quindi o ne abbiamo troppi di confronto, o rischiamo
di non averne.
In più si dice che con la deliberazione della Giunta regionale
sarà inoltre approvata la costituzione di un tavolo di
monitoraggio, l'ennesimo tavolo, e soprattutto poi la chiosa finale
di questa sezione, che mi lascia ancora più perplesso, ma sono
sicuro che avrò risposte anche se è un'astensione: "Sulla base
degli elementi di monitoraggio e di valutazione sopra descritti,
l'Assessore competente relaziona alla Giunta regionale e alla
Commissione consiliare competente trascorsi 24 mesi dalla data di
approvazione del piano e al termine del periodo di vigenza". A
fronte di questo noi chiediamo per l'appunto se è possibile - anche
se il podestà è diventato "Pungiball", mi permetta una battuta -
conoscere le modalità con le quali si intendono raccogliere e
aggiornare gli indicatori di monitoraggio, non chiedo di definirli
perché c'è scritto appunto che lo si farà nel POA e mi auguro che
possano essere confrontabili un anno dall'altro, perché comunque
gli obiettivi, ancorché da raggiungere, sono poi anche da
mantenersi, perché non c'è soltanto il raggiungimento, nonché le
modalità e le relative tempistiche di rendicontazione e
comunicazione dell'andamento del piano, anche perché c'è una parte,
tra l'altro, che ho trovato interessante e che in parte ho già dato
ma la voglio sottolineare in chiusura di presentazione, che è il
fatto che, oltre al monitoraggio, si parla di una rendicontazione
pubblica dell'andamento del piano, che sono sempre elementi utili
per le revisioni e integrazioni future. La rendicontazione pubblica
dovrebbe anche essere elemento di comprensione e di conoscenza di
come si intende farlo, quindi gli elementi che mettiamo sul tavolo
sono legati non soltanto alla valutazione a sé stante del piano e
delle azioni, ma anche utile a capire se questo piano sta andando
nella corretta direzione o, meglio, se le misure che intende
perseguire si stiano attuando. L'obiettivo è quello di cercare di
capire di più rispetto a quello che ho appena letto e, se
possibile, anche avere degli elementi di dettaglio perché
oggettivamente 24 mesi, giugno 2026, l'annualità anche degli
indicatori - mi permetta se lo ridico -, però vedo grande
confusione sotto il cielo.
Presidente -
Assessore Marzi, a lei la parola.
Marzi (SA) -
Come già evidenziato, ogni macroarea
presenta obiettivi specifici che trovate descritti alla fine di
ciascuna macroarea stessa e che sono stati già oggetto dell'ordine
del giorno precedente che verranno declinati appunto nel piano
operativo annuale (POA) in obiettivi più dettagliati e collegati
alle singole azioni annuali e coerenti, tra l'altro, con gli
indirizzi del DEFR.
Le modalità di monitoraggio del piano sono previste in dettaglio
a pagina 209 del piano stesso, come da lei, tra l'altro,
evidenziato e per tale finalità è prevista la costituzione di un
tavolo dedicato di monitoraggio e valutazione del piano stesso che
annualmente valuterà lo stato di avanzamento delle azioni inserite
nel POA e degli indicatori di riferimento. Tale organismo sarà
costituito da rappresentanti di Regione, Azienda, Enti locali,
Terzo settore, Organizzazioni sindacali e da altri soggetti che si
riterrà utile coinvolgere in quanto attori significativi del
sistema sanitario, socio-sanitario e socio-assistenziale regionale,
in base naturalmente ai vari temi oggetto di monitoraggio, rispetto
sia agli obiettivi che a quelli che diventano poi dopo gli
obiettivi del POA stesso.
In relazione a quanto lei richiamato, cioè sul fatto che
approvando il piano di riferimento ad oggi, rispetto a quella che
poi sarà la declinazione amministrativa del DEFR e del POA, con le
revisioni di riferimento e i controlli di riferimento - che, come
ha visto, non temono la matita rossa ma sono addirittura
istituzionalmente previsti - sono fondamentalmente collegati a che
cosa? Anche a tutto il confronto che c'è stato nelle varie riunioni
della V Commissione, che, tra l'altro, spesso sono state oggetto di
domande da parte sua rispetto ai dati di contesto.
Una delle risposte che c'è stata è: ci sono dei dati di contesto
prima del piano, questi dati di contesto nel frattempo devono
essere aggiornati o avrebbero dovuto essere aggiornati, abbiamo
tentato di aggiornarli, come, tra l'altro, in maniera un po'
ironica richiamata rispetto alla mia premessa, però è naturale che
quello che è stato richiamato è il fatto che questo è un piano
programmatorio su un arco temporale medio o medio/lungo.
Sicuramente i piani della salute partono per avere una lunghezza
che va al di là del triennio, di solito possono anche essere
valutati rispetto a una consiliatura, spesso superano anche le
consiliature. Un piano di riferimento come questo, che arriva di
fatto nel 2023, sicuramente supererà le consiliature e avrà dei
criteri di attuazione e, di conseguenza, dei momenti di
monitoraggio che vanno al di là dell'attuale Governo e al di là
dell'attuale maggioranza e minoranza. Questo è assolutamente
normale. Io mi sento anche di dire una cosa: sarebbe per certi
versi molto positivo pensare già su un arco temporale quinquennale
di variare o aggiornare un piano della salute. Non è successo, un
motivo ci sarà stato? Lei giustamente ha richiamato il fatto che
questo piano ha avuto una declinazione decennale. Quello che stiamo
approvando oggi probabilmente lo avrà simile al decennio, sarebbe
auspicabile che questo arco temporale sia leggermente
accorciato.
Nella declinazione degli obiettivi che sono istituzionalmente
previsti ci sono naturalmente tutti i controlli sia politici che
amministrativi che sia il DEFR che il POA hanno rispetto agli
obiettivi che il piano ha declinato nel momento in cui ad aprile
2022 è stato, di fatto, approvato dalla Giunta e, essendo diventato
un organismo vivo e attuale, ha continuato a declinare con le
priorità in alcuni casi amministrative, in altri casi politiche e
dato un obiettivo di riferimento.
Per arrivare a determinate scelte politiche è stato necessario
fare tutta una serie di azioni intermedie che hanno portato a dei
punti di atterraggio ben individuati. Io pertanto credo che,
rispetto a quest'atto di programmazione, proprio perché è un atto
di programmazione e perché è così chiaro nell'esplicitazione dei
suoi obiettivi e negli strumenti che dovranno declinare questi
obiettivi l'ultimo dei problemi sarà il monitoraggio: magari sarà
l'attuazione di alcune delle azioni indicate come obiettivi, ma il
monitoraggio delle azioni individuate come obiettivo non credo che
sarà il principale problema.
Presidente -
Consigliere Restano, a lei la parola.
Restano (GM) -
Per limiti personali non ho capito, perché
se oggi noi approviamo in questa sede il piano è perché è di
competenza del Consiglio. Il Consiglio deve poter monitorare il
piano, la Giunta ha in questo caso la competenza di mettere a terra
il piano, quindi le competenze essenzialmente amministrative ed
effettuerà i controlli amministrativi. Il Consiglio lo approva in
nome e per conto della popolazione che ha il diritto e il dovere,
attraverso anche i Consiglieri che sono stati eletti, di poter
verificare l'andamento del piano. Il sottrarre al piano, e quindi
al Consiglio, le competenze per poterlo monitorare, la possibilità
di monitorarlo, non è corretto, è quello che andiamo dicendo da
oramai una giornata e mezzo. Se lei, come ha fatto, ha affermato, e
ci credo, che il piano avrà una durata superiore al 2022-2025 per
tutta una serie di validi motivi, siete ancora in tempo, modificate
il titolo del piano. Almeno quello ce lo dovete, ma non dovete a
noi, lo dovete la popolazione, perché sembra una presa in giro, è
una presa in giro. Parimenti vanno modificate a questo punto le
schede di monitoraggio, non devono essere solo di competenza della
Giunta ma devono essere di competenza sul piano del Consiglio, non
perché sono inserite nel DEFR, perché il DEFR lo gestisce comunque
la Giunta, lo scrive la Giunta, e non è questa la filosofia che
porta all'elaborazione del piano della salute e del benessere
sociale, almeno da come la intendo io, è uno strumento diverso.
Questa è la mia intenzione ed è per questo che voteremo
quest'ordine del giorno.
Presidente -
Altri? Consigliere Aggravi, a lei la
parola.
Aggravi (LEGA VDA) -
Guardi, Assessore, mi era venuta in
mente una battuta ma gliela faccio poi a livello personale, invece
penso di aver compreso una cosa: che sono stati definiti tutti i
vari obiettivi di piano ma sulla parte di monitoraggio, di schede
di monitoraggio, come diceva il collega Restano, comunque per
quello che riguarda gli indicatori, forse in realtà non c'è nulla,
perché oggettivamente dopo tutto questo tempo una cosa che pensavo
fosse non solo banale, ma scontata è che, fatto il piano, definiti
gli obiettivi, sia già chiaro quali debbano essere gli indicatori e
soprattutto le annualità di riferimento e quelli che sono appunto i
limiti all'interno dei quali ci si aspetta che gli indicatori si
muovano per le ovvie considerazioni, perché, al di là della natura
politica e di azione politica, programmatoria o quello che si
vuole, io mi immagino che nella costruzione di un piano tutti gli
elementi ci siano, quindi non solo gli elementi di obiettivo e di
prospettiva, ma anche gli elementi di controllo, perché lei ci
dice: "A pagina 209 ci sono". La pagina 209, di fatto, io l'ho
letta prima, mancavano alcuni passaggi ma l'ho letta e non è che ci
sono, si indicano e, come le ho detto, si indicano anche qua degli
obiettivi, perché, da un lato, si dice che una valutazione
complessiva verrà fatta a giugno 2026, quindi al termine della
programmazione sul complesso ci sarà una valutazione, poi si dice
che verranno definiti annualmente gli indicatori di maggior
dettaglio correlati però specificatamente alle azioni avviate nelle
annualità. Qui sono curioso poi di vedere quello che arriverà,
perché oggettivamente se ho un indicatore, devo definire un
dominio, direbbe il collega Lavevaz, all'interno del quale si
devono muovere.
Poi troviamo anche il tavolo dove sinceramente mi viene da dire
una cosa: la Regione, l'Azienda USL, gli Enti locali, le
organizzazioni sindacali, il terzo settore, a questo punto anche le
associazioni dei consumatori, perché alla fine gli utenti del
servizio sanitario sono dei consumatori, nel senso che io tutti
questi tavoli o cabine di regia... già la cabina di regia porta
male come definizione in Regione Autonoma Valle d'Aosta ma, al di
là di questo, l'ennesimo tavolo. Anche al tavolo che cosa verrà
portato? Tutto l'insieme degli elementi? E la trasparenza pubblica
che cosa verrà fornita? Mi aspetto anche lì che ci siano magari
delle schede di dettaglio, perché il cittadino che vuole capire a
che punto è o il Consigliere che vuole capire a che punto è
l'attuazione del piano abbia un'idea di quello che gli verrà
proposto.
Poi in ultimo la questione dei 24 mesi, oggettivamente quel
passaggio finale mi resta molto, molto vago e soprattutto non
capisco che attinenza possa avere rispetto agli indicatori di
valenza annuale relativi al POA. Non lo so, se questo è un percorso
di valutazione e di monitoraggio definito, chiaro e pronto,
sinceramente, ripeto, grande è la confusione sotto il cielo.
Presidente -
Altri? Non vedo altre richieste, posso
mettere in votazione l'ordine del giorno. La votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno n. 14 non è approvato. Passiamo all'ordine
del giorno n. 15, sempre della Lega. Si è prenotato il consigliere
Manfrin a cui passo la parola.
Manfrin
(
LEGA VDA) -
Quest'ordine del giorno che
abbiamo voluto intitolare: "Sostegno alle nascite e ai neogenitori"
riprende un'iniziativa che abbiamo presentato qui in Consiglio che
è l'iniziativa di un emendamento che abbiamo chiamato "Naître
Valdôtain", quindi un emendamento che è stato presentato al
bilancio mi pare e che presentava chiaramente un sostegno per
quanto riguarda le famiglie valdostane. Dobbiamo prioritariamente
parlare chiaramente delle condizioni della natalità e soprattutto
della nostra società. Come sappiamo, nel nostro Paese la denatalità
e l'invecchiamento della popolazione stanno facendo sentire
purtroppo la loro morsa, infatti avrete penso preso visione dai
dati che l'Istat ha rilevato, ovvero di fronte a una mortalità che
purtroppo è ancora elevata, la natalità ha toccato valori al minimo
storico, contando meno di sette neonati e più di dodici decessi per
ogni mille abitanti e se calano le nascite in tutto il paese, la
nostra Regione non fa eccezione, anzi, fa registrare un record
negativo. La percentuale, secondo il rapporto Istat, è
elevatissima, meno 42,6% nel complesso e meno 48,4% per il primo
figlio. È la Regione in cui ci sono meno nuovi nati rispetto al
resto d'Italia, mentre la Provincia Autonoma di Bolzano è l'unica
in cui le nascite dei primi figli aumentano anche se soltanto dello
0,7%. Questi dati negativi sono in continuo con gli otto anni
precedenti, in virtù dei quali la Valle d'Aosta ha perso per strada
quasi 5 mila residenti e ricordo ai tempi le dichiarazioni
dell'allora presidente Lavevaz, che diceva: "È un aspetto
preoccupante, assistiamo a un calo delle nascite che non è
compensato dall'aumento dell'immigrazione", mentre commentava la
nota socio-economica 2021/2022 dell'Osservatorio economico e
sociale. Voglio ricordare le parole del capo dell'Osservatorio
Dario Ceccarelli, che aggiunse: "È in effetti un punto molto
delicato, in linea generale le questioni demografiche sono tenute
sullo sfondo ma hanno degli impatti molto rilevanti trasversali su
tutta la società e sull'economia e per Ceccarelli il calo dei
residenti corrisponde a un calo della popolazione in età
lavorativa. Dal 2014 al 2022 i Valdostani, come abbiamo detto, sono
calati di 4.900 unità, del 3,8%. Nel 2021 la popolazione è ancora
diminuita passando dai 124.089 residenti al 1° gennaio 2021 ai
123.337 del 31 dicembre. Tra le cause di questo calo vi sono, e qui
è inevitabile, i mancati sostegni alle famiglie, oltre che le cause
strutturali come la difficoltà - e quindi la metterei anche sulla
parte di sostegno alle famiglie - di accesso al mercato delle
abitazioni, la bassa crescita economica ma anche dei possibili
fattori culturali. L'ipotesi è che la popolazione valdostana al
2050 possa ridursi a 100 mila residenti rispetto ai 123.000
odierni, come appunto in quell'occasione ha sancito l'Osservatorio
regionale, ma la situazione non è incoraggiante, ha detto il dottor
Ceccarelli con la piramide dell'età che si capovolge. Se nel 1952
era una piramide, oggi la struttura si rovescia, crescendo la
popolazione anziana e riducendosi alla punta della piramide la
popolazione giovanile. Ne consegue quindi anche inevitabilmente
anche qui un calo della popolazione scolastica; secondo lo scenario
intermedio, nel 2036 potremmo perdere circa 3.500 dei 17.500
studenti di oggi, ovviamente dall'infanzia alle scuole
superiori.
Altra questione è anche qui l'età lavorativa e
l'assottigliamento della popolazione in età lavorativa, che nel
2050, nell'ipotesi più pessimistica, potrebbe avere un crollo
mostruoso, arrivando, pensate, a 53 mila persone. Quello che è
interessante però, sempre secondo il dottor Ceccarelli, è che la
crisi demografica in Valle ha subito un'accelerazione dopo la crisi
causata dal fallimento di Lehman Brothers del 2008, prima si sono
visti gli effetti finanziari, poi economici e poi sulla società,
con un progressivo peggioramento dal 2012 in avanti. Ne consegue
quindi che proprio le cause economiche, fra le altre, sono alla
base del calo di natalità: ecco perché noi ai tempi abbiamo
presentato e sostenuto un emendamento che cercava proprio di creare
ex novo
una misura di aiuto alle famiglie per ogni nato ed è
proprio questa che con questo ordine del giorno oggi chiediamo di
poter rendere concreta, visto che c'è un capitolo dedicato anche
alla parte di promozione della natalità, ma non ci sono misure
specifiche sul tema come avevamo pensato noi. Con quest'ordine del
giorno quindi chiediamo al Governo regionale di prevedere
l'istituzione di un contributo
una tantum
per ogni nuovo
nato al fine di sostenere le famiglie valdostane e di incrementare
le nascite nella nostra regione.
Presidente -
Assessore Marzi, a lei la parola.
Marzi (SA) -
Collega Manfrin, io la ringrazio per
l'onestà intellettuale con la quale ha richiamato il fatto che
questo tipo di iniziativa è stato più volte portato in Consiglio,
però proprio per questo motivo è anche il caso di ricordare che,
nel caso specifico, questo tipo di temi non era oggetto della
trattativa del Piano della salute e del benessere sociale che hanno
naturalmente attinenza molto ampia rispetto al tema. Poi io capisco
che adesso voi andrete a prendere le pagine di riferimento, ma
quelli sono i LEPS, collega Manfrin, io capisco quindi i livelli
essenziali delle politiche sociali che si trasformano in atti ben
individuati. Inoltre come filosofia di riferimento all'interno di
un piano di questo genere sicuramente lo dimostrano il numero delle
iniziative: si può trattare qualsiasi tipo di tema, ma nel caso
specifico gli interventi economici che lei giustamente richiama con
l'ordine del giorno n. 15 non hanno diretta pertinenza con il Piano
della salute e del benessere sociale. Esistono di fatto già misure
nazionali a sostegno delle famiglie e della natalità, quali
l'assegno unico universale, il bonus INPS Nidi e altre misure
regionali di varia natura, quali i voucher per le tate familiari.
Si tratta quindi di una scelta politica che dovrà essere valutata
nell'ambito del sistema degli aiuti già esistenti. La maggioranza
in tal senso lo sta assolutamente facendo e anche la maggioranza
Testolin, con l'arrivo di alcuni colleghi, è stata ulteriormente
sollecitata rispetto al passato a fare questo genere di
valutazioni, che rimangono, da un punto di vista politico,
assolutamente centrali, ma che lambiscono il Piano della salute e
del benessere sociale.
Presidente -
La parola al consigliere Manfrin.
Manfrin (LEGA VDA) -
Mi corre l'obbligo di ricordare,
come aveva già previsto anche l'assessore Marzi intervenendo
poc'anzi, che vi è un intero capitolo dedicato, a pagina 147, alle
politiche per la famiglia e la natalità. Sicuramente lei potrà dire
che ogni singola iniziativa che portiamo o è già stata prevista o
non è prevista dal piano, perché il piano non deve entrare, però,
Assessore, queste sono spiegazioni deboli. Io comprendo e ho anche
simpatia per la sua condizione di oggi, che probabilmente, visti
gli orari anche di domani, la vede sotto il fuoco di fila degli
ordini del giorno, ma giustamente lei ricorderà anche durante la
prima seduta di questo Consiglio, le dissi che lei con un gruppo di
un Consigliere era riuscito a prendere un Assessorato che assommava
a una percentuale di circa il 33%, un terzo del bilancio è nelle
sue disponibilità e quindi così da grandi Assessorati derivano
grandi responsabilità e oggi ne abbiamo la prova, però queste sono
delle giustificazioni particolarmente deboli. Se lei mi spiega e mi
dice che con questa cosa qui, con la parte prevista nel piano non
si può prevedere, noi con gli emendamenti lo avevamo previsto,
anzi, se fossero stati recepiti, la misura a favore della natalità
sarebbe stata ovviamente recepita e avrebbe prodotto i suoi
effetti; non si è voluto fare, poi si fa un capitolo specificamente
dedicato alle famiglie e alla natalità e non si mette però nessuna
misura di sostegno, neanche ipotetica, neanche teorica, neanche
scrivendo: "La faremo", come avete fatto su tante altre cose che
poi non hanno e ai neogenitori, io, Assessore, credo che siate
veramente in difficoltà. Ovviamente noi sosterremo quest'ordine del
giorno.
Presidente -
La parola al consigliere Baccega.
Baccega (FI) -
Giustamente per annunciare il nostro voto
favorevole a quest'ordine del giorno anticipando che anche noi
abbiamo presentato un ordine del giorno che discuteremo e che ha
più o meno la stessa filosofia. Esiste un capitolo nel piano che si
chiama: "Politiche della famiglia e natalità" e pensavamo che
potesse essere ragionevole mettere a disposizione e rilanciare,
avere un po' di coraggio e dire: sulla questione natalità la Valle
d'Aosta fa un balzo in avanti rispetto alle misure che conosciamo,
le statali esistenti, ma che non sono sufficienti perché sappiamo
benissimo che in Valle d'Aosta bisogna dare di più, la richiesta è
più alta e, da questo punto di vista, noi si pensava che si potesse
andare in quella direzione. La nostra la presenteremo quando è il
nostro turno, convintamente comunque votiamo questa presentata dai
colleghi della Lega.
Presidente -
Consigliera Erika Guichardaz, a lei la
parola.
Guichardaz E. (PCP) -
A differenza dei colleghi di Forza
Italia, invece noi non voteremo quest'ordine del giorno, come non
avevamo votato Naître Valdôtain, che se non mi ricordo male, era
stato presentato da Lega e Pour l'Autonomie proprio in discussione
del bilancio, perché non riteniamo che sia una questione economica
da corrispondere alla nascita il problema della denatalità, ma che
vi sia invece un problema di servizi, di tempi di conciliazione, di
lavoro, di tante altre cose, che dovrebbero essere messe proprio
per incentivare quelle nascite, che spesso non vi sono proprio per
invece altre condizioni che non sono quelle di un semplice assegno
economico.
Sotto questo punto di vista, mi dispiace che l'Assessore non
abbia evidenziato che proprio il piano, come dicevo ieri in
discussione generale, cerca di superare la logica assistenzialista
e poi dopo dice: "No, ma siamo d'accordo a che si diano dei soldi
ma tanto li dà già lo Stato". Allora o pensiamo di oltrepassare la
logica assistenzialista e quindi cerchiamo di incentivare i
servizi, oppure non è che ci limitiamo a dire: "No, non lo facciamo
perché lo fa già lo Stato". Sotto questo punto di vista, quindi
credo che molto probabilmente la risposta poteva essere un'altra,
magari anche rispetto a quello che aveva detto il vicepresidente
Bertschy in discussione di una nostra interpellanza nello scorso
Consiglio proprio sulla questione della conciliazione, poteva
essere molto probabilmente più utile a questa discussione rispetto
al modo che si ha un po' di trattare qualsiasi ordine del giorno e
di dire: "Va beh, o lo ritirate, o ci asteniamo", ma poi ci sembra
che nel merito si cerchi anche di evitare un dibattito politico.
Noi quindi, come non avevamo votato Naître Valdôtain, non voteremo
questo ordine del giorno.
Presidente -
Ci sono altri interventi? Non vedo richieste
di intervento, metto in votazione l'ordine del giorno. La votazione
è aperta. La votazione è chiusa.
Presenti: 35
Votanti: 13
Favorevoli: 13
Astenuti: 22 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Restano, Rollandin, Rosaire, Sapinet,
Testolin)
L'ordine del giorno non è approvato.
Sospendiamo un momento i lavori del Consiglio. Il Consiglio è
sospeso.
La seduta è sospesa dalle ore 17:49 alle ore 18:15.
Bertin (Presidente) -
Riprendiamo i lavori, siamo
all'ordine del giorno n. 16, sempre della Lega. Consigliere
Manfrin, a lei la parola.
Manfrin (LEGA VDA) -
Chiedo soltanto conferma che questo
sia l'ordine del giorno quello a sostegno della bi-genitorialità...
allora li abbiamo mischiati, chiedo scusa... scusate, ma nella
riorganizzazione degli ordini del giorno ho fatto un po' di
confusione.
Come abbiamo già evidenziato diverse volte all'interno di
quest'aula, abbiamo voluto evidenziare una carenza sostanziale
dell'attuale sistema di tutela delle persone che sono oggetto di
violenza.
Come l'Assessore saprà, non soltanto noi abbiamo già evidenziato
più volte all'interno di quest'aula il tema della violenza, della
sua prevenzione e della tutela delle persone che ne rimangono
vittima, ma su un'approfondita discussione che c'è stata sul piano
per la prevenzione della violenza di genere, abbiamo presentato
addirittura un emendamento sul piano proprio per andare incontro ad
alcune necessità che sono state espresse. A partire da quel piano
avevamo parlato dei dati che erano stati diffusi da uno studio,
studio che riassumeva in sé tutta una serie di problematiche che
erano venute fuori proprio sulla questione della violenza e nello
specifico sulla questione della violenza sugli uomini, avevamo
evidenziato che c'erano dei dati che erano assolutamente
preoccupanti, perché i dati che erano stati diffusi sui questionari
erogati, soprattutto sui questionari compilati da chi lavora nella
Pubblica Amministrazione si erano evidenziate una serie di
violenze, tra cui molestie sessuali a danno degli uomini a un
livello assolutamente preoccupante.
Proprio riportando quelli che erano i pericoli, quelli che erano
i dati e quelle che erano le denunce che erano state raccolte con
quello studio, abbiamo poi ripreso quanto era stato inserito
all'interno del piano per la prevenzione della violenza di genere e
proprio all'interno di quel documento, nei lavori preparatori, ma
riportando l'approvazione di quel documento, era stato evidenziato
che c'era un rilevante aumento delle violenze che venivano
perpetrate ai danni degli uomini che però non avevano punti di
riferimento e non sapevano a chi rivolgersi. Proprio per questo vi
era la necessità di intervenire, però nel piano per la prevenzione
di violenza di genere non veniva poi messa in piedi alcuna azione
conseguente a questo problema. Con l'emendamento che avevamo fatto
avevamo chiesto di intervenire; ricordo che presentammo anche
un'iniziativa perché ci fu risposto che era la cosiddetta
"Consigliera di parità" che si doveva occupare di queste questioni,
il soggetto in questione interrogato, e che fornì una risposta a
quest'Aula per bocca dell'assessore Bertschy, disse che non se ne
poteva occupare e quindi eravamo punto e a capo. Che cosa accade?
Accade che in questa regione, giustamente, c'è un centro
antiviolenza ed è un centro antiviolenza al quale si possono
rivolgere le donne e non si possono però rivolgere gli uomini.
Questo ci deriva da un'esperienza diretta, cioè da un uomo che
oggetto di violenza da parte della moglie che - lo abbiamo
ricordato e lo ricordiamo un'altra volta - ha tentato di
soffocarlo, ha tentato di accoltellarlo, gli ha preso il cane, l'ha
buttato giù dal balcone e poi ha dato la colpa al figlio di un anno
e mezzo e altre amenità che non vi ricordo, ha chiesto aiuto al
Centro antiviolenza e l'aiuto gli è stato negato, anzi, gli è stato
anche detto: "Senta, se ne vada anche via perché lei qua dentro
spaventa le donne che vogliono arrivare qui". Obiettivamente è una
risposta abbastanza imbarazzante, ho chiesto conto direttamente
alle persone del Centro antiviolenza, che non hanno avuto alcun
imbarazzo nel dire: "Ah, sì sì, assolutamente, anzi io"... non mi
ricordo bene la frase, c'era anche la collega Guichardaz: "Io per
principio non accetto neanche di difendere gli uomini in Tribunale
perché è giusto così", robe che sarebbero da trattare con un
impegno più approfondito e più importante in altra sede, ma a
prescindere.
Di fronte a questa situazione cosa succede? Mentre addirittura
nel piano per la prevenzione e violenza di genere, che, come
abbiamo evidenziato, era assolutamente squilibrato verso un genere
nonostante si parlasse del genere in generale, e in quel piano si
evidenziava una necessità da parte degli uomini che erano oggetto
di violenza, dall'altra parte i dati di quel sondaggio che volevano
evidenziare come le donne fossero assolutamente vittime di
violenza... si evidenzia invece dall'altra parte un dato contrario,
cioè un dato parallelo, ovvero che esiste tutto un settore di
violenza che viene perpetrata ai danni degli uomini che però
risulta sommerso, a fronte di questo, un uomo che oggi diventa
oggetto di violenza non ha un punto di riferimento. Ecco perché
quindi con questo ordine del giorno, Assessore - ordine del giorno
che sono certo lei accoglierà -, noi le chiediamo di impegnarsi a
creare un servizio di supporto per gli uomini vittima di violenza.
Io la ringrazio preventivamente se accetterà questo ordine del
giorno in maniera che così finalmente avremo un punto di
riferimento che potremo dare alle persone che ne avranno
bisogno.
Presidente -
Assessore Marzi, a lei la parola.
Marzi (SA) -
Gli uomini vittime di violenza sono
attenzionati dai servizi territoriali, che, quando necessario,
attivano i professionisti operanti nell'area sociale e psicologica
competente nei vari territori. Il supporto agli uomini vittime di
violenza viene quindi garantito nell'ambito dei servizi già
esistenti sul territorio. Nello specifico coloro che subiscono
violenze fisiche o psicologiche possono rivolgersi ai servizi
sociali territoriali e ai servizi sanitari. In questi casi il
percorso di presa in carico prevede la condivisione tra le
professioni sociali e sanitarie di un progetto di sostegno mediante
colloqui con vari professionisti competenti, assistenti sociali,
psicoterapeuti, specialisti della salute mentale. Il progetto ha
quindi l'obiettivo di rinforzare la consapevolezza delle vittime di
violenza al fine di affrancarle dalla relazione nociva di
sottomissione che vivono, oltre che di sostenere percorsi di
autonomizzazione anche economica. Questi percorsi sono naturalmente
previsti indipendentemente dal piano che stiamo trattando e dal
Piano regionale di contrasto alla violenza di genere.
Presidente -
Vi invito a prenotarvi, mettetevi d'accordo
su chi interviene prima, decidete, sennò se non interviene nessuno,
si passa al voto. Nessuno si è prenotato, passiamo alla votazione.
La votazione è aperta. La votazione è chiusa.
Presenti: 35
Votanti: 16
Favorevoli: 14
Contrari: 2
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo ora all'ordine del giorno seguente, il n. 17, sempre
della Lega: "Sostegno ai genitori separati" è il titolo. Ha chiesto
la parola il consigliere Manfrin, ne ha facoltà.
Manfrin (LEGA VDA) -
Parliamo adesso di una questione che
attiene al sostegno ai genitori e alla bigenitorialità. Come
quest'Aula ricorderà e come ricorderà il presidente Testolin
rispetto alla questione relativa all'intitolazione di una stele di
fronte al Tribunale della Repubblica di Aosta, abbiamo voluto
mettere alla prova anche qui su questo tema, cioè sulla promozione
della bigenitorialità, il piano per la salute e il benessere
sociale, ma non abbiamo trovato purtroppo alcun riferimento alla
situazione in cui si trovano i genitori separati di cui abbiamo
parlato nello scorso Consiglio. Abbiamo presentato in
quell'occasione e in quella sede i problemi relativi ai genitori
separati; molto spesso infatti il Giudice stabilisce, come
sappiamo, un genitore collocatario con cui il figlio trascorre gran
parte delle sue giornate e contestualmente fissa i tempi di
frequentazione dell'altro genitore: fine settimana, vacanze,
festività secondo il principio dell'alternanza. Qui si creano due
figure: il genitore separato forte, ovvero quello che è
collocatario, e il genitore separato debole, quello che non è
collocatario. Inutile dire in questo caso che tendenzialmente il
genitore collocatario è sempre la madre e il genitore più debole,
la figura più debole, è sostanzialmente quasi sempre il padre. I
genitori separati deboli sono costretti a lasciare la casa
familiare, magari con un mutuo in corso che devono pagare, e
versare un assegno di mantenimento all'altro coniuge laddove non
abbia un reddito sufficiente e ovviamente anche ai figli: il
cosiddetto "mantenimento". Allo stesso tempo dovranno pagare
l'affitto della nuova abitazione e si trovano in questa maniera in
una situazione di svantaggio economico che inevitabilmente causa un
impoverimento di cui il giudice non tiene conto nella definizione
dei provvedimenti. Spesso seguendo la prassi, si verifica una vera
e propria discriminazione di genere in questo caso in cui a uno dei
genitori sono negati i diritti e opportunità che invece sono
concessi all'altro.
La legge sull'affidamento condiviso lascia purtroppo troppi
margini di discrezionalità e ad oggi troppe volte non si ha una
linea diretta da seguire o delle tabelle che delineano i
mantenimenti in base al reddito considerando che ogni Tribunale e
ogni giudice purtroppo va in libera applicazione di questi
provvedimenti, anche se i casi sono molto simili, quindi si capisce
che non ci sono dei criteri ben stabiliti e si arrivano a ledere -
e queste non sono parole del sottoscritto ma sono parole della
Corte europea dei diritti dell'uomo che ha condannato più volte
l'Italia, l'ultima volta nel 2019, rispetto alla questione della
bigenitorialità - quelli che sono i diritti umani quali ridurre un
genitore sotto la soglia di vivibilità, ledendo in questo modo la
loro figura anche a livello emotivo psicologico. Se un genitore non
sta bene economicamente e non riesce a mantenersi, ovviamente non
trasmette qualcosa di positivo al bambino quando stanno insieme. In
Italia i genitori separati sono 4 milioni e di questi 800 mila
versano in condizioni di povertà, costretti ad accedere a servizi
di assistenza e spesso anche di carità. Solo un esempio di questo
stato è l'allarme che è stato lanciato dalle mense e dai dormitori
dei poveri, dove pensate addirittura il 25% degli ospiti è
rappresentato dai padri separati. Diventa difficile realizzare la
genitorialità condivisa quando uno dei genitori non ha casa ed è
costretto magari a vivere in auto, per strada o, peggio, in un
dormitorio. Diventa difficile realizzare la genitorialità condivisa
per il genitore debole e le conseguenze della separazione non sono
solo di ordine economico, si può notare infatti come non si trova
riscontro nei dati; la genitorialità condivisa descritta dalla
legge 54/2006. In Italia i figli di genitori separati trascorrono
il loro tempo nel 8,1% dei casi con solo un genitore e solo nel
18,9% dei casi con entrambi i genitori. Spesso, nonostante vengono
fissati i cosiddetti "tempi di frequentazione", questi accordi non
vengono rispettati. Capita che il genitore non collocatario faccia
fatica a vedere i propri figli, perché l'altro genitore ostacola la
relazione. È possibile di parlare di una vera e propria forma di
mobbing
genitoriale caratterizzata da alcuni atteggiamenti
ricorrenti: il sabotaggio delle frequentazioni, ad esempio,
l'isolamento dalle decisioni importanti, le accuse, le minacce. Nei
casi più gravi il figlio minore può essere coinvolto in questo
meccanismo, si può quindi parlare di un'alienazione parentale che
si verifica tutte le volte in cui un genitore è ostacolante e
costruisce una reazione patologica con il bambino, mettendo in atto
vere e proprie manipolazioni e portando a provare nei confronti
dell'altro genitore odio e disprezzo ingiustificati.
In sostanza, la situazione generale è quella di una grave
disparità di genere, dove ci si trova coinvolti in procedimenti di
usanze e burocrazia con provvedimenti dettati dalla prassi. Ad
alcuni genitori sono negati in partenza dal sistema i pari diritti
e le opportunità concesse ad altri sia in termini di tempo con i
figli che economiche. Addirittura davanti a situazioni più critiche
ad alcuni genitori non viene data la possibilità di non essere
considerati colpevoli a priori di accuse, spesso create
artificiosamente per le quali, una volta scoperta l'infondatezza,
nessuna pena o nessuna sanzione viene comminata a chi le ha
rivolte. Nei famosi dati che spesso vengono citati: "Ci sono le
denunce, per questo o per quello", spesso lo abbiamo visto anche
nella discussione del piano per la prevenzione della violenza di
genere non si tiene conto di qual è poi l'esito delle denunce,
perché, a fronte di un grosso numero di denunce, poi le condanne
sono molto poche. Situazioni queste che a volte portano anche il
genitore a togliersi la vita per la vergogna, per il rimorso di non
poter vivere la genitorialità come desidererebbero e anche per
l'impossibilità di far fronte a tutte le spese. Una situazione
questa a cui non si fa alcun cenno nel piano della salute che siamo
oggi discutendo e che sta diventando invece una vera e propria
emergenza sociale: ecco perché con quest'ordine del giorno
chiediamo al Governo regionale di prevedere una misura specifica di
sostegno per quei genitori separati che, a causa della perdita del
lavoro o della cifra troppo alta degli assegni di mantenimento, non
riescono a far fronte alle spese e per questo cadono in situazione
di povertà; inoltre chiediamo una misura di assistenza psicologica
per quei genitori separati che soffrono perché non possono vedere i
propri figli.
Presidente -
La parola all'assessore Marzi.
Marzi (SA) -
Nel piano sono previsti gli interventi in
favore di quei nuclei familiari in condizioni di fragilità, quali,
ad esempio, l'assistenza domiciliare educativa, la mediazione
familiare, l'individuazione precoce delle fragilità territoriali. I
genitori separati in condizioni di fragilità economica a causa
della perdita di reddito, così come tutti gli altri nuclei
familiari in condizioni di difficoltà, possono accedere ai benefici
di cui agli articoli 13 e 14 della legge regionale 23/2010, che,
tra l'altro, è in corso di aggiornamento e già in V Commissione e
che prevede, tra l'altro, contributi economici in condizioni
reddituali al di sotto del minimo vitale e contributi per far
fronte alle spese straordinarie. Il supporto psicologico inoltre
viene garantito nell'ambito del servizio sanitario regionale
erogato in favore delle persone adulte che ne facciano richiesta.
Il tema della bigenitorialità infatti è fortemente sentito dai
servizi già messi oggi in essere dai servizi sociali regionali che
promuovono la valorizzazione di entrambe le figure genitoriali
nello sviluppo socio-evolutivo dei minori. La fragilità dei nuclei
familiari viene supportata con interventi educativi e di servizi di
mediazione familiare e nelle situazioni più complesse che prevedono
l'intervento dell'Autorità giudiziaria, eventualmente limitativo
della potestà genitoriale, i servizi sociali devono, tra l'altro,
tenere conto di quanto disposto dall'Autorità giudiziaria al fine
di tutelare il minore. Per tutto ciò detto, chiediamo di ritirare
l'iniziativa o ci asterremo.
Presidente -
Ha chiesto la parola il consigliere Baccega,
ne ha facoltà.
Baccega (FI) -
Ancora una volta viene da dire che chi è
passato in via de Tillier di questi casi ne ha visti non pochi,
quindi almeno chi riceveva il pubblico, chi sentiva le persone...
perché poi ci sono anche quegli Assessori che non ne vogliono
sentir parlare e allora decidono di delegare a terzi. Quello che
voglio dire è che noi voteremo sicuramente quest'ordine del giorno
e va a richiamare qualcosa che abbiamo detto qualche ora fa legato
alle assistenti sociali, è vero che i giudici danno delle sentenze
e le sentenze non sono appellabili, ma poi le relazioni sociali
hanno bisogno di essere lette, di essere approfondite, di essere
valutate, ma se le assistenti sociali non ci sono o sono in
segreteria a fare altro, credo che questi problemi vanno ad
alimentarsi sempre di più. Assessore, quindi questa è una
sollecitazione di carattere generale che facciamo ma il tema è
quello e lo riscontrerà anche lei sicuramente.
Presidente -
Ci sono altri interventi? Altrimenti
mettiamo in votazione. Mettiamo in votazione, la votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Il seguente è il n. 18, sempre della Lega. Ha chiesto la parola
il consigliere Aggravi, ne ha facoltà.
Aggravi (LEGA VDA) -
Di mobilità sanitaria spesso si è
parlato in sede di bilancio, nella scorsa legislatura ne abbiamo
parlato anche in un altro contesto. Nel corso delle audizioni, non
solo quelle legate al piano regionale per la salute e il benessere
sociale, si è avuto modo anche di cercare di comprendere meglio il
tema. All'interno del piano, e in particolare nella macroarea 3,
c'è una sezione intitolata: "Il governo della mobilità sanitaria",
perché se la nostra attenzione spesso è considerata e considera la
realtà interna, quindi l'utenza interna della Regione, spesso
dobbiamo anche considerare il movimento sia della nostra utenza,
sia dell'utenza che dall'esterno può venire presso le nostre
strutture. In particolare all'interno del piano e all'interno di
questa sezione c'è un passaggio che ho trovato particolarmente
interessante e utile relativo poi all'impegnativa di questo ordine
del giorno, che non è un'impegnativa politica, è un'impegnativa
tecnica.
Il piano dispone che sul tema della mobilità sanitaria si
attivino attività dedicate di monitoraggio, analisi e valutazione,
e anche qui vedremo poi gli indicatori, in collaborazione con
l'Azienda USL, diretta produttrice di tali prestazioni, non solo
per ridurre quanto più possibile la quota di debito dovuta a
prestazioni a bassa e media complessità che rientrano nella
capacità produttiva dell'Ospedale regionale, ma anche per destinare
parte di quella spesa a progetti di investimento e sviluppo
regionale che incidano anche sull'attrattività delle prestazioni
offerte e quindi sulla mobilità attiva che costituisce voce di
credito per la Regione. Noi oggi abbiamo una mobilità storica che
si sta rateizzando e abbiamo una mobilità sanitaria dinamica o
comunque presente sulle varie annualità che viene caricata e
scaricata in bilancio, c'è, tra l'altro, tutto un passaggio
all'interno anche del piano che spiega appunto qual è stata poi la
riforma contabile del famoso 118 che ha fatto passare nel bilancio
regionale anche le due voci di mobilità. All'interno di questo
passaggio si dà una valenza anche strategica del monitoraggio della
mobilità, cioè si vuole cercare di valutare e analizzare la
mobilità sanitaria per "liberare" risorse da poter utilizzare in
altra maniera, in particolare lo si dice a progetti di investimento
e sviluppo regionale.
Tra l'altro ieri, quando si parlava dei distretti, facevo il
passaggio dei distretti... anche lì c'è infatti un passaggio sul
distretto 2 e si dice che la volontà comunque di valorizzare la
presenza di strutture all'interno di quel distretto è anche volta a
evitare la fuga verso il vicino Piemonte, quindi giocarla in
termini di attrattività e quindi di mobilità attiva e non di
fuga.
Sempre all'interno della macroarea 3 c'è appunto un obiettivo:
quello di predisporre un sistema di valutazione e di governo della
mobilità sanitaria ospedaliera finalizzato sia alla programmazione
degli investimenti sulla produttività, sia alla predisposizione
degli accordi di confine da stipularsi con le Regioni limitrofe che
poi sappiamo - mi corregga, Assessore, se sbaglio - che, al di là
del Piemonte, che, volenti o no, è la Regione italiana con la quale
si confina, è considerata anche limitrofa un po' la Lombardia e
soprattutto alcune strutture, perché nel piano questo si dice,
quindi c'è un obiettivo specifico, ma c'è un obiettivo più alto:
quello di governare un dato importante, che è quello della mobilità
sanitaria, che all'interno dei numeri di contesto - e di questo
avevamo già avuto modo di discuterne nel novembre 2021 quando fu
presentata la prima bozza più o meno informalmente dall'Assessore
in Commissione - era la possibilità di segmentare questo dato, per
capire effettivamente, al di là del
quantum
di risorse che
andavano in mobilità passiva e quante venivano in mobilità attiva,
di che cosa si stesse parlando, perché all'interno di quelle cifre
ci sono ovviamente tutta una serie di prestazioni che
permetterebbero valutazioni che sono al di là della mera
considerazione di liberare delle risorse da poter utilizzare ad
altro tipo di finalità; permetterebbe anche di capire dove si è più
deboli e dove si è più attrattivi, bisogna anche vedere il lato
positivo della cosa.
Vorremmo impegnare quindi l'Assessore alla sanità, salute e
politiche sociali a presentare all'attenzione della Commissione
consiliare, entro il termine di novanta giorni dall'adozione
definitiva del piano, una nota tecnica illustrante le modalità di
attuazione del già richiamato obiettivo; entro l'approvazione
definitiva da parte della Giunta regionale del bilancio preventivo
dell'Azienda USL, un'analisi dettagliata dell'andamento della
mobilità sanitaria attiva e passiva che consideri, tra l'altro, le
singole tipologie di interventi e prestazioni oggetto dell'una e
dell'altra con riferimento almeno agli ultimi cinque anni. Questa è
una serie storica,
d'emblée
, poi si vedrà quello che ci
verrà detto e spero che almeno su questo tema ci sia un'attenzione
un pochettino meno politica.
Perché dico questo e perché abbiamo considerato il bilancio
preventivo dell'Azienda USL? Perché oggettivamente, al di là dei
numeri di contesto, perché non troviamo all'interno del piano dei
numeri di contesto di dettaglio su questo tema e, al di là
dell'obiettivo, si vorrebbe cercare di mettere insieme il bilancio
preventivo dell'Azienda USL, il futuro bilancio regionale, che deve
poi iscrivere le cifre di attiva e passiva e soprattutto
comprendere e dare anche il tempo e dare un po' più ampio respiro
per dare contezza e permettere di gestire un dato comunque
complicato per comprendere effettivamente dove e su che cosa e su
quali prestazioni si genera la mobilità passiva dei Valdostani e la
mobilità attiva verso la Valle d'Aosta.
Penso che questo sia un dato che comunque può essere più che
utile da valutare e forse potrebbe anche essere un dato che,
ripeto, di natura gestionale ma anche operativa, perché lo dite voi
stessi nel piano, che potrebbe essere considerato tra quelli
oggetto poi di monitoraggio e di valutazione non tanto appunto,
come si diceva prima, per fare una classifica, ma per capire
effettivamente dove si è forti, dove si è deboli o dove il momento
determina certe forze e debolezze, posto il fatto che la sanità
passiva possa essere vista come una debolezza.
Presidente -
Risponde l'assessore Marzi.
Marzi (SA) -
La mobilità sanitaria, come da lei ricamato
nella macroarea di riferimento, cioè la 3, è un argomento
fortemente attenzionato dall'Assessorato della sanità, anche perché
nell'incastro tra mobilità attiva e mobilità passiva c'è
sicuramente un dato rilevante anche a livello di bilancio. Risulta
infatti assolutamente importante per un sistema sanitario
efficiente gestire questi flussi di pazienti sia in termini di
mobilità passiva che attiva attraverso strumenti di monitoraggio.
In effetti lei ha ampiamente richiamato che gli accordi di confine
con le Regioni limitrofe, per ragionare e valutare gli scambi di
pazienti che possono risultare positivi in termini di sicurezza e
di opportunità, risultano essere sicuramente uno dei criteri di
riferimento per trattare in maniera pragmatica il tema. Si sta di
fatto procedendo in tal senso, in collaborazione con AGENAS, per
analizzare la mobilità passiva evitabile e i possibili interventi
contenitivi. Non più tardi di domani è previsto un primo incontro
per un sistema di monitoraggio che stanno predisponendo a uso di
tutte le Regioni e di fatto questa
dashboard
consultabile,
questa piattaforma dinamica, pescherebbe direttamente dai flussi -
scusi il termine improprio, mi sono innervosito anch'io - NSIS, che
sono i flussi che mandiamo al Ministero della salute di varia
natura, dagli SDO alla specialistica, eccetera, di fatto viene
tecnicamente definito il nuovo sistema informativo sanitario. Oltre
a essere un tema inserito nel piano a proposito del fatto che il
piano è vivo e attuale, di fatto le riunioni di riferimento con il
braccio operativo del Ministero che è AGENAS per mettere in
disponibilità sia lo stato dei dati sia la loro consultabilità è
assolutamente azione quotidiana.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Credo che il collega Aggravi abbia
sollevato un tema importante: quello della mobilità passiva, che
spesso abbiamo considerato quando affrontiamo il bilancio ed è
stato considerato anche nella piattaforma partecipata proprio anche
dal rappresentante di ANAAO che già allora sollevava il problema
della mobilità passiva sottolineando come il fatto che aumentano i
Valdostani che si rivolgono per cure fuori Regione, quindi con un
aumento della mobilità passiva che sappiamo essere più di oltre 20
milioni, dimostra in qualche modo un malfunzionamento di quanto sta
avvenendo e anche rispetto a questi dati, per capire anche quali
sono le motivazioni di questa mobilità passiva, perché se è vero
che la mobilità sanitaria è un diritto per garantire i PDTA -
perché gli acronimi ho capito che all'interno della sanità sono
oggetto comune -, quindi per quello che riguarda i Percorsi
Diagnostici Terapeutici Assistenziali, quindi per patologia anche a
bassa incidenza, la mobilità passiva invece per altre ragioni
sicuramente, come dicevo, è sintomo di malfunzionamento.
possiamo però neanche non tener conto del fatto, e spesso lei ce
lo ha ricordato, che, rispetto al numero dei Valdostani, noi ci
troviamo poi anche ad accogliere turisti soprattutto nelle stagioni
invernali ed estive, che sicuramente pesano in maniera forte sul
nostro presidio ospedaliero e che vanno in qualche modo sicuramente
a rendere difficile anche la cura spesso dei Valdostani che in quel
periodo possono avere una domanda di salute. Se ci sono dei
turisti, naturalmente anche gli interventi programmati sappiamo che
vanno in qualche modo spostati e in questo periodo lo abbiamo visto
molte volte. Sotto questo punto di vista, quindi l'attenzione posta
dal collega Aggravi sulla mobilità sanitaria, credo sia un tema
importante centrale che andrebbe affrontato veramente in maniera
più organica, proprio come proposto nel suo ordine del giorno.
Presidente -
Ha chiesto la parola il consigliere Restano,
ne ha facoltà.
Restano (GM) -
Prendo la parola solo per evidenziare un
aspetto che è stato giustamente, secondo me, riportato sul piano e
riguarda la mobilità attiva dove si dice che: "Non tutta la
mobilità attiva si configura come guadagno in quanto per alcune
tipologie di ricovero il costo di produzione di un Ospedale delle
nostre dimensioni non potrebbe essere totalmente coperto dal
rimborso della tariffa stabilita a livello nazionale". Bisogna
quindi fare una valutazione in termini di guadagno, però in questi
casi è opportuno fare una valutazione in termini di investimento di
utilità e di qualità del servizio che viene prestato, perché è
giusto ricordare che i medici e gli operatori della sanità
lavorano, migliorano la propria professionalità e,
conseguentemente, anche il servizio che rendono alla popolazione
valdostana
in primis
.
Presidente -
Consigliere Aggravi, a lei la parola.
Aggravi (LEGA VDA) -
Ringrazio il collega Restano per
aver fatto una considerazione che mi ero appuntato ed è
correttissima, la sanità attiva non è detto che poi sia... perché
non è un guadagno totale, abbiamo dei costi per sostenerla, quindi
giustamente l'analisi deve essere triplice, non duplice, non deve
soltanto considerare quello che abbiamo speso, quello che abbiamo
guadagnato, ma anche quello che abbiamo speso sul guadagno, perché
giustamente bisogna capire questo.
Faccio una mera considerazione rispetto a quello che ho sentito
dall'Assessore, quindi noi oggi abbiamo definito un obiettivo e un
presupposto all'obiettivo senza conoscere i dati della nostra
mobilità. Per carità, io guardo sulla base di quello che è stato
detto e faccio una considerazione sulla base di quanto a nostra
disposizione. Il discorso era questo, lo so Assessore, ho capito,
pensi che c'è anche chi ha scoperto che non era stata pagata nella
cosiddetta "camera di compensazione" tra le Regioni e lo Stato una
bella quota di sanità di mobilità passiva e quindi si è dovuti
andare a rateizzare e quelle sono scoperte che ogni tanto si fanno,
soprattutto poi quando si scopre che anche i Ministeri tra di loro
non si parlano perché c'è stato anche questo. Guardiamo quindi
anche un po' qual è il vero problema, però non voglio andare troppo
indietro perché sennò giustamente, come ricorda l'assessore
Bertschy, dobbiamo andare molto, molto indietro perché il problema
è stato che si è accumulato nel tempo, perché lo Stato paga per
conto delle Regioni, poi una mattina ti dice: "Guarda che però
giustamente mi manca", come si direbbe da qualche parte. Il
problema però è questo, su quello che ho sentito, non me ne voglia
l'Assessore, però io mi aspettavo, al di là di dire: "No, ci
asteniamo perché politicamente abbiamo fatto questa scelta"... però
cerchiamo poi di capire quali sono i dati.
Ora, io mi auguro, e sicuramente questo è un punto su cui si
tornerà, che questa
dashboard
e soprattutto il supporto di
AGENAS possa essere utile e possa essere anche utile a incrociare i
dati di tutte le Regioni e soprattutto le varie compensazioni per
capire questo, perché mi dico altrimenti che qui abbiamo fissato un
obiettivo e abbiamo fatto delle considerazioni sul nulla, perché ci
siamo detti: "Dobbiamo valutare e monitorare l'andamento della
mobilità per fare delle altre scelte" e poi ci si sente dire:
"Adesso con AGENAS avviamo i controlli e le attività per fare un
monitoraggio", perché brutalmente almeno la quota attiva la
dobbiamo conoscere per forza, la segmentazione, perché altrimenti
abbiamo un problema che non è legato alla mobilità sanitaria ma
abbiamo un problema di controllo di gestione dei dati che noi
gestiamo. È vero che ieri o oggi, non mi ricordo neanche più,
abbiamo anche detto che effettivamente ci sono delle problematiche
legate alle trasmissioni dei dati, però a un certo punto allora qui
è meglio che ci si metta mano.
Detto questo, mi spiace che anche quest'ordine del giorno venga
trattato così, la tematica comunque è una tematica che almeno nel
piano ritroviamo, in bilancio ritroveremo e comunque ne parleremo,
però la segmentazione io penso che sia necessaria, soprattutto
perché sennò è inutile fare delle considerazioni gestionali
comunque importanti, comunque lodevoli e comunque condivisibili
senza ovviamente però governare e gestire i dati, al di là, ripeto,
degli indicatori. Una quota di questa mobilità la dovremmo
conoscere come dovremmo conoscere la quota di costo sulla mobilità
attiva, perché altrimenti - ripeto - il problema non è conoscenza
di un dato che non abbiamo, è un problema che non sappiamo gestire
un dato che abbiamo.
Presidente -
Ci sono altri? Se non vi sono altri
interventi, metto in votazione l'ordine del giorno. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno n. 18 non è approvato.
Passiamo al seguente ordine del giorno n. 19, sempre della Lega.
Ha chiesto la parola il consigliere Distort per illustrare l'ordine
del giorno, ne ha facoltà.
Distort (LEGA VDA) -
Mi riferisco chiaramente ai
contenuti del piano socio-sanitario, in particolare in merito alla
macroarea 1, al punto relativo al contrasto alle dipendenze
patologiche e vorrei quindi portare all'attenzione del Consiglio su
di un problema ampiamente e capillarmente diffuso per il quale
l'opinione pubblica non ha ancora realizzato l'entità, né i rischi.
Si tratta della nomofobia, preciso, "n" davanti, nomofobia, si
tratta di una dipendenza particolare, una particolare patologia
conosciuta come nomofobia, termine coniato nel 2008 e acronimo che
identifica le parole: no
mobile phone
fobia, cioè la fobia o
la paura patologica di rimanere senza il proprio telefono
cellulare, senza l'accesso a
Internet
. In sintesi è
conseguenza di un rapporto quasi maniacale con il proprio
smartphone
e con i servizi a esso applicati, in particolar
modo i
social network
.
Secondo le indagini rese pubbliche, e non è detto che sia
esattamente la rappresentazione dei dati, questi sono i dati
pubblici, rivelano che sei ragazzi su dieci tra i 18 e i 29 anni
non si separano dal proprio smartphone nemmeno quando vanno a
dormire e oltre la metà degli utenti di telefonia mobile tendono a
manifestare stati d'ansia quando rimangono a corto di batteria, di
credito, senza copertura di rete e quindi non possono essere
costantemente connessi e in contatto con gli altri attraverso il
telefono cellulare. Nonostante i sintomi siano molto simili a
quelli di un normale stato d'ansia, diversi studi indicano che la
nomofobia sia da considerare una dipendenza patologica, piuttosto
che un semplice disturbo d'ansia, e già nel 2014 accreditati
ricercatori avevano proposto di inserire la nomofobia nel manuale
diagnostico e statistico dei disturbi mentali, oltre a manifestare
e a evidenziare il problema, un problema molto forte, ancora più
grande, più ampio e più subdolo di vulnerabilità verso la
manipolazione. Una diretta conseguenza di quest'evidenza clinica è
la recente inaugurazione al Policlinico universitario Gemelli di
Roma di un reparto denominato "CePID" (Centro Psichiatrico
Integrato di ricerca, prevenzione e cura delle Dipendenze),
specializzato nella cura appunto delle dipendenze tra le quali
spicca la nomofobia come fenomeno in crescita anche negli adulti.
Ai disturbi da dipendenza si sommano danni neurologici e cerebrali,
soprattutto per i giovanissimi. Non rubo sicuramente il mestiere a
chi in aula ha competenze mediche ben superiori alle mie, però i
danni all'ipotalamo sono stati individuati come effetti di danno
cerebrale insieme a squilibri chimici a livello cerebrale,
squilibri nelle abilità visive, motorie e senso motorio, squilibri
nei ritmi sonno-veglia, quindi con un disturbo, una riduzione della
secrezione di melatonina, dipendenza dalla matrice azzurra della
luce degli schermi, sostituzione della conoscenza mnemonica con una
conoscenza consultativa. Alla dipendenza patologica poi si affianca
un ulteriore problema particolarmente subdolo e qua, secondo me, la
discussione diventa interessante anche per noi, proprio in
particolare per noi soggetti politici: la gestione dell'"Io"
attraverso i
social media
. I social media sono, come dicono
i termini, strumenti sociali,
medium
noi lo elemosiniamo
dall'inglese, che, a sua volta, però l'ha preso dal latino. Il
ruolo strumentale del medium, il termine latino,
Facebook,
Instagram, Twitter
fa sì che questo strumento diventa, nella
maggior parte dei casi, il mezzo di espressione di un "Io" malato
sia di sottostima che di narcisismo o di autopropaganda, al punto
che studi di settore individuano nel modello umano
iper
social
un duplice soggetto: da una parte, un "Io" debole che
cerca conferme attraverso i
like
degli altri per sentirsi
accettato e realizzato; dall'altro lato invece c'è l'estremo
opposto, è un "Io" gonfiato che ha talmente tante aspettative su sé
stesso e volontà di esprimere una iper propria visibilità al punto
di gonfiare la propria immagine utilizzando questa iper presenza
sui
social
. Questo è un altro fatto ancora più subdolo che,
tra l'altro, richiede l'attenzione, perché in ogni caso un "Io" che
sia malato di senso di onnipotenza come di senso di inferiorità è
un "Io" malato, è un "Io" che non riesce a essere persona completa.
A questo punto, anche di fronte a questa bolla del "Io" che si
genera, è chiaro che l'apparire sostituisce l'essere ed è così
totalmente dimenticata la frase di Manzoni: "Gli anni e gli amici
mi diranno chi sono".
Certo che a questo punto della trattazione verrebbe da dire:
"Evidentemente Distort non ha tanto in simpatia gli smartphone e i
social media". Vi confido che effettivamente è anche così, io sono
un soggetto immune dalla nomofobia, mi presto alla scienza per
essere studiato, però l'obiettivo di questa trattazione non è
assolutamente una lontananza, una sorta di idiosincrasia nei
confronti degli smartphone e dei social media, assolutamente no. Il
problema nasce dal ruolo che il soggetto affida allo smartphone e
ai social media e la soluzione è la costruzione di un "Io" dotato
di contenuti, di virtù, come fase preventiva. O esiste la fase
correttiva, dove questo "Io" ormai è già un po' degenerato, allora
c'è bisogno di intervenire con ancora una sorta di strumenti, un
percorso puramente correttivo e poi si arriva la fase terapeutica.
Il fatto è questo: un problema, per quanto appaia un problema non
così grave, non così rilevante, ma proprio per questo, questa è
proprio la situazione prodromica che fa sì che un problema si
cronicizzi, si annidi, si instauri, si insedi, entri, penetri, fino
al punto da diventare veramente un problema che genera danno e per
il quale poi l'estirpazione o la soluzione del problema presuppone
l'impiego di risorse e di energie decisamente più ampia.
È per tutte queste premesse che abbiamo ritenuto di dare
maggiore efficacia agli obiettivi del piano socio-sanitario, lo
sintetizzo così, non uso l'acronimo, relativo al contrasto delle
dipendenze patologiche e cercando di puntare l'attenzione su
questo. Tra l'altro, lascio a voi che avete in mano il Governo
della Regione pensare a quali strategie. Nel momento in cui siamo
in fase preventiva, possono essere strategie estremamente semplici,
anche solo un percorso di sensibilizzazione probabilmente a partire
dalle scuole, quindi entra nel piano sanitario di competenza
dell'assessore Marzi, però in realtà è un messaggio rivolto
all'Assessore, forse più rivolto all'Assessore alla pubblica
istruzione, ma voi siete Giunta e il termine "Giunta" deriva dal
latino
conjunta
, cioè unita, e quindi dovete esprimere il
senso di squadra e chi fa cosa lo deciderete voi. L'obiettivo di
quest'ordine del giorno è avviare entro novanta giorni un'azione
strategica che individui le modalità operative necessarie per
condurre una corretta attività di monitoraggio, di
sensibilizzazione, di prevenzione, di contrasto e di cura della
dipendenza conosciuta come nomofobia.
Presidente -
Risponde l'assessore Marzi.
Marzi (SA) -
Carissimo collega Distort, mi permetta, lei
riesce a essere un raggio di sole e di cultura in una nebbia totale
nella quale ovviamente solo i miei neuroni fanno finta di navigare,
però, venendo al tentativo, io ringrazio anche un aspetto della sua
parte finale della sua chiosa, cioè quando lei dice:
finalement
, parresia, lei dice: "Guardate, io faccio
quest'iniziativa, stiamo facendo politica, sono perfettamente
consapevole che lambisce il piano, ma io voglio dare in
un'occasione nella quale si parla di Piano della salute e del
benessere sociale un segnale anche rispetto a questo tema".
Proviamo quindi a connotare due verbi e due parole che, di fatto,
porteranno allo stesso atterraggio, cioè la richiesta di ritirare
l'iniziativa con l'astensione da parte della maggioranza.
L'uso intensivo dei dispositivi digitali che sono stati per
molti giovani e adolescenti, ma non solo, durante la pandemia
l'unico strumento attraverso il quale si realizzava la loro
socialità, ha incrementato in maniera geometrica la condizione
psicologica citata nelle premesse, cioè la nomofobia, di vera e
propria dipendenza da dispositivi digitali.
Nell'ampio progetto su bullismo e cyberbullismo realizzato nelle
istituzioni scolastiche che hanno aderito, il servizio per le
dipendenze patologiche SERD all'Azienda USL in collaborazione con
le Forze dell'ordine ha affrontato il tema della nomofobia
coinvolgendo in modo specifico anche le famiglie degli studenti
alla presenza di uno psicoterapeuta per consentire la presa di
coscienza del problema da parte dei nuclei genitoriali. Fornire
infatti strumenti di prevenzione per insegnare ai ragazzi ad avere
un rapporto sano con il proprio dispositivo, limitando il tempo
d'uso ed evidenziando le conseguenze patologiche a lungo termine
innescate dalla dipendenza è, di fatto, uno dei principi
fondamentali almeno di presa d'atto di questa patologia e del fatto
che questa cosa esiste. Altre azioni efficaci come declinato nella
macroarea 1 del piano in discussione oggi sono inoltre comprese
nell'ambito del piano GAP, cioè il Gioco d'Azzardo Patologico, per
cui sono previsti finanziamenti annui specifici. Non ha di fatto il
GAP sezioni specifiche dedicate alla nomofobia, ma una serie di
azioni per tirare fuori i giovani di casa e far loro attività,
anche per il tramite di attività in ambito scolastico.
Aggiungo poi di fatto che questo tipo di accortezze ad oggi -
anche se spesso risulta essere come richiamato, tra l'altro, da
tutta una serie di iniziative che sono state portate oggi in
Consiglio che, ripeto, da un punto di vista politico hanno assoluta
pertinenza di essere trattate per la delicatezza e per il tema... -
sono di fatto oggi, secondo me, fondamentali per un aspetto.
Spessissimo queste patologie vengono vissute quasi solo ed
esclusivamente - vedasi alcuni dei temi portati dal suo gruppo
nella giornata di oggi - da chi di fatto li vive. In termini di
opinione pubblica tutti quanti noi spesso scherziamo su questo
genere di roba, ma è umano e deontologico il cambio di passo da un
punto di vista comunitario che noi stiamo vivendo nell'assoluta
solitudine. Questo naturalmente incontra in prima istanza i giovani
ma poi dopo, in realtà, si sta trasferendo anche agli adulti. Sono
tantissimi gli adulti, forse me compreso, che oggi hanno
principalmente rapporti con il proprio
smartphone
e con
tutto quello che di silicio è fatto prima di passare alla
SARCS.
Presidente -
Qualcuno interviene? Ha chiesto la parola il
consigliere Distort, ne ha facoltà.
Distort (LEGA VDA) -
Grazie assessore Marzi. Lei ha
iniziato con un complimento e nobiltà e comunque educazione vuole
che io restituisca il favore. Sicuramente apprezzo la sua
trasparenza, la sua sincerità e riconosco il fatto che riesca in
maniera diversa a dire sempre la stessa cosa nella sua risposta a
tutte le nostre iniziative e, siccome, oltre le nostre, ce ne sono
altre, in tutto siamo a cinquantacinque, quindi lei per
cinquantacinque volte dovrà trovare delle formule diverse per dire
sempre la stessa cosa, quindi le faccio i miei complimenti.
Detto questo, mi conforta sapere che sono già state avviate
delle iniziative in merito, io però parlo anche di attività di
monitoraggio perché non si tratta soltanto di mettere in atto delle
iniziative, ma si tratta poi di avere gli strumenti valutativi e
conoscitivi per valutarne l'efficacia, chiaramente facendo anche
semplicemente delle prove. Per esempio, siccome normalmente sono
più soggetti e sono più vulnerabili le nuove generazioni, fare una
sorta di incursione a scuola come a suo tempo succedeva che
arrivava il professore e diceva: "Bene, oggi facciamo un
compitino", quindi arrivava così improvvisamente questa prova
estemporanea, però l'ipotesi potrebbe essere quella di dire: "Bene,
adesso fate una cosa: sono le ore 08:00 del mattino, mettete i
cellulari lì, non li vedete più e facciamo la prova di farvi
rientrare in possesso dei cellulari il giorno dopo, provare 24 ore
di digiuno". Non dico di andare in questa direzione perché so che
in questo momento ci sono tutta una serie di adolescenti che mi
stanno odiando, però dico semplicemente che esistono delle modalità
di prova, di monitoraggio per capire se le misure che sono state
messe in atto sono sufficienti.
La grande tradizione cristiana ha parlato per secoli di digiuno,
non finalizzato a sé stesso, ma finalizzato alla capacità di avere
controllo di sé stesso, perché questo era il passaggio successivo,
il passaggio che permette la crescita e la libertà ed è esattamente
quello che noi pensiamo anche a livello politico, di ipotizzare che
per le persone che sono più fragili di fronte a questo problema - e
sono tantissime proprio per l'insidiosità di questo problema, per
quanto è subdolo, per quanto entra nella quotidianità e
nell'innocua quotidianità delle persone - si possano mettere in
atto delle misure che permettano a una comunità, a una società di
avere la consapevolezza, la libertà e la capacità di poter gestire
il proprio rapporto con una tecnologia che deve essere a servizio
dell'uomo e non ovviamente il contrario. Conoscere significa
comprendere i limiti e i pericoli di una certa cosa, ma anche
saperne individuare l'utilità e un'utilità condotta sul profilo
della virtù, non sul profilo del profitto, quindi un'utilità che
serve a costruire coscienza di sé e coscienza sociale. Questa è la
nostra visione e con questa visione noi vogliamo contagiarvi e così
come lei ha detto, assessore Marzi, noi prenderemo in
considerazione tutti i vostri stimoli. Un altro stimolo proveniente
dal un nostro gruppo è questo e noi auspichiamo veramente che sia
preso in considerazione e sia sviscerato come deve essere
fatto.
Presidente -
Consigliere Distort, finisca la frase.
Distort (LEGA VDA) -
Solo per ribadire che la sua
richiesta di ritirare l'iniziativa noi non la condividiamo, la
portiamo al voto, non certo per una volontà muscolare di
contrapposizione perché sappiamo già che abbiamo perso, però
perdiamo dignitosamente.
Presidente -
Metto pertanto in votazione l'ordine del
giorno. La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Il seguente è l'ordine del giorno n. 20, sempre tra quelli
presentati dalla Lega. Ha chiesto la parola il consigliere Aggravi,
ne ha facoltà.
Aggravi (LEGA VDA) -
Nel novembre 2021 si discusse in V
Commissione un impegno che fu preso in una risoluzione di Consiglio
che era denominata: "Impegno per la riduzione delle liste d'attesa
per le visite specialistiche e per la predisposizione di un piano
per la riapertura degli ambulatori chiusi". Fu un'audizione dove,
tra l'altro, furono presentati, io qui ho il documento con i
semafori che era di pronta consultazione che all'epoca confrontava
i tempi di attesa tra l'ottobre 2020 e l'ottobre 2021 di tutta una
serie di prestazioni. All'interno del piano, nella macroarea 2, c'è
una sezione appunto dedicata ai governi dei tempi di attesa e in
realtà all'interno di tutto il piano in più occasioni laddove
appunto si parla delle prestazioni il fattore tempo viene
giustamente considerato. Facciamo riferimento nelle premesse di
quest'ordine del giorno anche a una serie di notizie che sono
apparse sui
media
relativamente all'attivazione delle
cosiddette "liste di galleggiamento" in via sperimentale, con
particolare riferimento alle liste di attesa di Neurologia e
Gastroenterologia. Questo passaggio glielo faccio più come
segnalazione, ma è collegato al punto e le faccio una segnalazione
perché, in realtà, io ho ricevuto una serie di segnalazioni sia sul
lato della Neurologia, sia sul lato della Gastroenterologia, di
queste liste di galleggiamento nulla è pervenuto, poi se vorrà,
potremo anche approfondire più dal punto di vista tecnico ma questo
lo dico al di là dell'ordine del giorno, glielo dico come
segnalazione, perché se si dice appunto che contattando il CUP per
prenotare una visita non c'è la possibilità immediata dell'agenda
di prenotazione, l'operatore - viene detto anche dalla
comunicazione fatta dalla USL - inserirà i dati dell'utente nella
lista di galleggiamento corrispondente al codice di priorità. Io ho
avuto segnalazioni che invece questo servizio e questo passaggio
non è stato sottoposto all'attenzione di chi ha chiamato e devo
dire che ne ho ricevute più di una, quindi questa gliela faccio
come ulteriore segnalazione.
Tra l'altro, Assessore, quest'ordine del giorno la riguarda in
via tangente perché in realtà l'impegno è in capo al Presidente
della V Commissione che io spero prima o poi, al di là delle sue
fughe e delle sue assenze, possa proferire parola anche per
rispondere a una richiesta di impegno, così potrà dare anche
l'occasione al povero Assessore di respirare, non so se ci sono i
presupposti per pensare che l'Assessore è vittima di violenza, ma
su questo il collega Manfrin è molto più esperto di me, l'ordine
del giorno impegna il Presidente della V Commissione a organizzare
un'audizione dedicata alla tematica del governo delle liste
d'attesa e in generale dello stato delle prenotazioni per visite o
esami strumentali entro la fine del mese di settembre con il
coinvolgimento delle strutture responsabili dell'Assessorato e
dell'Azienda USL: questo sia per permettere di fare il punto
rispetto a un'attività che già è stata condotta in Commissione, ma
soprattutto su una tematica che va a incidere pesantemente su quel
percepito di cui si è parlato ieri.
Non demordo, Assessore, guardi, piuttosto sono l'ultimo
Giapponese sull'isola di Guam, ma piuttosto, guardi... io non
demordo e quindi io spero che almeno su questo tema si voglia fare
chiarezza. Su questo guardo in particolare il Presidente della V
Commissione. È ovvio che se il Presidente della V Commissione nulla
dirà, comunque non è che poi non agiremo di conseguenza, però,
detto questo, io mi auguro che almeno su questo tema l'impegno si
possa prendere.
Presidente -
Ha chiesto la parola l'assessore Marzi, ne
ha facoltà.
Marzi (SA) -
Collega Aggravi, nel ringraziarla per un
richiamo a Hiroo Onoda, di fatto provo a dare delle risposte sul
tema di riferimento per quanto riguarda il piano e anche per quanto
da lei lambito e richiamato però a un'attenzione di riferimento,
perché il Piano della salute e del benessere affronta naturalmente
in diversi punti il tema delle liste di attesa. L'Azienda USL sta
di fatto predisponendo l'aggiornamento del Piano Operativo delle
Liste di Attesa, cioè il POLA - a proposito degli acronimi
richiamati poc'anzi e che stanno a me, non avete idea quanto, sulle
scatole - per l'anno 2023 ai sensi delle norme nazionali. Queste
ultime sono state recentemente meglio esplicitate attraverso una
circolare del Ministero della salute, il 30 maggio, quindi davvero
molto di recente, per gli aspetti relativi in particolare ai
criteri di estrazione delle prestazioni oggetto di monitoraggio e
per gli aspetti inerenti le risorse utilizzabili applicando le
deroghe relative all'utilizzo di strumenti straordinari - l'LPA
maggiorata, il ricorso al privato accreditato, gli specialisti
ambulatoriali convenzionati tra gli altri - per facilitare appunto
l'abbattimento delle liste di attesa stesse.
Tale piano, non appena trasmesso dall'Azienda USL alla Regione -
e ciò dovrebbe accadere entro la fine dell'estate - sarà oggetto di
un'approvazione da parte della Giunta regionale. L'Azienda USL
della Valle d'Aosta ha di fatto attivato, a partire dal 5 giugno,
delle liste di galleggiamento per alcune specialità e naturalmente
il sistema della lista di galleggiamento - questo lo dico anche
perché giustamente rispetto ad un tema di questo genere noi
possiamo soltanto essere oggetto di ludibrio pubblico, nel senso
che il tema delle liste d'attesa è talmente vecchio ed è andato
talmente tanto ad aggravarsi nel corso degli anni che tutte le
volte che qualsiasi persona pubblicamente, a maggior ragione se fa
il politico, cita il termine "liste di attesa" o "liste di
galleggiamento" l'unica cosa alla quale si espone è quella di
essere presa per i fondelli.
Concretamente però il sistema delle liste di galleggiamento,
perché è utile essere chiari in tal senso, funziona in questa
maniera: se un utente contatta il CUP per prenotare una prima
visita o esame strumentale e non vi sono disponibilità immediate
nell'agenda di prenotazione, l'operatore del CUP inserirà i dati
dell'utente nella lista di galleggiamento corrispondente al codice
di priorità. Successivamente, quando vi saranno disponibilità - e
mi viene anche da dire quando e se vi saranno disponibilità -
l'utente sarà ricontattato per fissare l'appuntamento. Verrà fatto
quindi ogni sforzo possibile per erogare le prestazioni nella
regione attraverso agende supplementari nelle PA e prestazioni
supplementari nelle strutture private; in caso non si trovi la
disponibilità, le prestazioni potranno svolgersi fuori dal
territorio valdostano presso un centro privato. Pertanto che cosa
sono le liste di galleggiamento? Le liste di galleggiamento sono
una presa in carico del problema che non risolve il problema ma
sposta l'onere della prova da quei poveri sfortunati che sono i
cittadini, noi compresi, naturalmente ultimi della fila,
all'azienda, che, di fatto, nel momento in cui non arriva a dare
una risposta ha l'onere di essere parte attiva nel telefonare e nel
provare a darti una risposta. Le liste di galleggiamento pertanto
non sono una maniera per far galleggiare non vi dico cosa... ma
sono una maniera per far chiaramente capire che c'è una difficoltà
e si cerca di mettersi addosso il problema.
Naturalmente, in maniera assolutamente inappropriata, per
atterrare rispetto all'ordine del giorno n. 20, le chiedo di
ritirarlo altrimenti ci asterremo.
Presidente -
Nel frattempo si è prenotato il consigliere
Baccega a cui passo la parola.
Baccega (FI) -
Come avrete notato, non abbiamo avuto un
confronto come opposizione per decidere: "Su questo tema ci pensi
tu e su questo tema ci pensa quell'altro gruppo o quell'altro
ancora", abbiamo cercato nei nostri ambiti di evidenziare quelle
che potevano essere le problematiche. Noi abbiamo anche detto nel
nostro intervento ieri che qualche passo avanti si è fatto, si sono
trovati i medici di medicina generale sul territorio, le liste di
attesa per gli interventi chirurgici hanno avuto una sensibile
riduzione ma non basta, quindi anche noi abbiamo un'iniziativa che
richiamerà questo passaggio, lei ci ha parlato, Assessore, delle
liste di galleggiamento e vediamo dove ci porteranno.
Gli sforzi che sono stati fatti... non so, quello di Sallanches
mi sembra uno sforzo improbo perché se poi chiude il traforo,
rischiamo di non poter utilizzare quegli accordi. Poi non si
capisce bene cosa si farà con le agende chiuse, fino a quando
saranno chiuse, ci sarà una liberalizzazione e un'apertura delle
agende che adesso sono chiuse e che entreranno nell'ambito delle
liste di galleggiamento? Questo, in realtà, non lo sappiamo ma
torno a dire quello che le dissi nel momento del suo insediamento:
ci sono troppi operatori sanitari, medici e non so se anche
infermieri, ma soprattutto medici che sono impegnati in una serie
di operazioni che possono fare altre persone, ovvero coloro che si
occupano degli aspetti più burocratici, i medici facciano i medici
e altri facciano le operazioni di carattere amministrativo, sono
operazioni che in qualche modo mettono in difficoltà. Qualora siano
tutti in campo, mettiamo i medici tutti in campo a fare il loro
lavoro, probabilmente qualche lista d'attesa in meno potremmo
averla. Comunque apprezziamo lo sforzo e vediamo se riusciamo ad
avere contezza. La richiesta di confrontarsi su questo è proprio
perché, come dice lei, come apriamo bocca in qualsiasi contesto o
ambito e parliamo di sanità, il tema è: "Ah, io sono a un anno, mi
hanno chiamato a un anno". Non si può andare avanti così, dobbiamo
reagire. Se abbiamo contezza tutti quanti e riusciamo tutti quanti
a rispondere nello stesso modo, probabilmente diamo un servizio
migliore alla collettività.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Per sostenere quest'ordine del giorno,
che è quanto mai opportuno; l'impegno che hanno proposto i colleghi
della Lega è a organizzare un'audizione sulla tematica del governo
delle liste d'attesa.
Poco fa l'Assessore ha ricordato che in vari punti del piano per
la salute e il benessere sociale si affronta il tema delle liste
d'attesa, ma appunto è frammentario questo modo di affrontare le
cose e le informazioni di cui si dispone sono poche. Noi abbiamo
presentato, per questo Consiglio non si discuterà per questioni di
tempo, un'interrogazione proprio relativa a quelle che, nel momento
in cui è stato depositato il testo, ancora non sapevamo essere le
liste di galleggiamento; l'abbiamo depositata il 9 di giugno,
perché ci era stato segnalato da alcuni utenti che telefonando al
CUP venivano date loro delle risposte, non si era fatto riferimento
al termine "liste di galleggiamento" ma a una sorta di parcheggio
di elenco in cui si veniva inseriti, però senza avere delle
informazioni soprattutto circa i tempi della risposta. Io
interverrò poi più dettagliatamente su questo quando sarà il
momento, faccio notare comunque che le liste di galleggiamento sono
una realtà che oggi viene adottata da noi, ma esistono già da più
di un anno in alcune Regioni, il Veneto per esempio, e non hanno
dato assolutamente i risultati sperati, si è trattato semplicemente
di un dilazionamento della risposta e non poi della prenotazione in
quei casi, perché, come ha detto lei, Assessore, bisogna poi vedere
se e quando si possono effettuare. Mi sembra quindi uno strumento
che crea ancora più confusione di quello che già c'è.
Per questo, e anche condividendo quanto è stato detto dal
collega Baccega, avere delle informazioni in più possibile precise
serve a tutti, quindi l'impegno era quello di ragguagliarci in
qualche maniera in modo da poter anche dare delle informazioni
corrette a chi ci contatta, come contatterà anche molti altri
colleghi.
Abbiamo capito che la decisione è stata quella di non approvare
nessun ordine del giorno, mi pare anche una scelta un po' miope
perché ci sono una serie di questioni che obiettivamente erano
anche semplicemente di buon senso, le richieste erano di buon
senso; altre possono essere più politiche, qualcuno può vederle
come più strumentali, inadeguate, poco vicine al piano, però molte
di quelle che sono state presentate avevano un altro spirito, che,
purtroppo, non è stato raccolto, ma questo in qualche modo
l'abbiamo già visto anche su altre questioni e contraddice quello
che avete detto quando avete presentato il nuovo programma della
nuova maggioranza.
Presidente -
Ha chiesto la parola il consigliere
Restano.
Restano (GM) -
Nel leggere il piano, come ricordato da
parecchi colleghi, sovente ci si imbatte nella parola
"Multisettorialità, intersettorialità" e, riferendosi al paziente,
si chiede che sia proattivo.
Assessore, in questo caso le chiedo di essere proattivo, per una
volta ci dica che quando sarà approvato il POA, lei chiederà di
venire in Commissione, perché se andiamo avanti così, noi lo
chiediamo al Presidente della Commissione, 4 a 3 boccia tutto e non
si fa niente. Quindi lo dica lei: "Verrò in Commissione", per
cortesia, perché altrimenti le informazioni che ci raggiungono,
riferite soprattutto alle liste di galleggiamento e alle chiamate
successive da parte di quei poveracci (convengo con lei) che devono
chiamare gli utenti, aprono spazio alla fantasia perché, come ha
detto bene la collega Minelli, di telefonate le abbiamo ricevute
tutti ma quello che ci dicono per telefono sono cose che mi rifiuto
per certi aspetti di credere perché le cose narrate vanno proprio
all'estremo.
Allora abbiamo, per cortesia, la necessità di sentire dalla viva
voce di chi dirige l'Azienda e dalla sua voce come stanno le cose e
avere anche un aggiornamento su quelle liste che tempo addietro era
stato chiesto con un periodo temporale un pochino più ristretto di
(incomprensibile) Vi sono altri interventi? Non vedo altre
richieste, metto pertanto in votazione l'ordine del giorno. La
votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Il seguente è il n. 21, sempre della Lega. Si è prenotato il
consigliere Ganis, a cui passo la parola.
Ganis (LEGA VDA) -
Ci riproviamo. Quest'ordine del giorno
che ha come oggetto: "Azioni di prevenzione agli incidenti
domestici" vuole evidenziare in questo Consiglio questa
problematica. Gli incidenti domestici rappresentano un problema di
grande interesse per la sanità pubblica, disabilità, sofferenza,
calo della produttività, sono infatti alcuni degli aspetti legati a
questo tema, causa importante di mortalità nella maggior parte dei
Paesi, gli incidenti domestici secondo l'OMS non risparmiano
nessuna fascia di età e sono la prima causa di morte per i bambini.
Da non sottovalutare poi l'aspetto sociale legato all'impatto
psicologico che questo tipo di infortuni ha sulla popolazione che
considera la casa il luogo sicuro per eccellenza. Ma che cos'è un
incidente domestico? Secondo la definizione data dall'Istituto
nazionale di statistica, l'infortunio di tipo domestico è un
incidente che presenta determinate caratteristiche, comporta la
compromissione temporanea o definitiva delle condizioni di salute
di una persona a causa di lesioni di vario tipo, si verifica
indipendentemente dalla volontà umana e si verifica in
un'abitazione.
Secondo l'indagine multiscopo sulle famiglie aspetti della vita
quotidiana dell'Istat nel 2019 in Italia solo l'1% degli
intervistati di tutte le età ha dichiarato di aver subito incidenti
in ambito domestico negli ultimi tre mesi, con un aumento della
frequenza di incidenti al crescere dell'età e soprattutto fra le
donne. Ricordo che è un problema che coinvolge anche i bambini,
come dimostrato dall'indagine realizzata in undici Regioni italiane
nell'ambito del sistema di sorveglianza 0-2 anni, dove su un
campione di circa 30 mila mamme il 6% ha dichiarato di essersi
rivolta a un medico o al Pronto Soccorso per un incidente domestico
del proprio figlio, cadute, ferite, ustioni. La percentuale aumenta
al 20% sopra l'anno di età. Nonostante causino un numero di
decessi, di ricoveri e di accessi al Pronto Soccorso più elevato
rispetto agli incidenti stradali, la consapevolezza del rischio di
infortunio domestico è purtroppo molto bassa.
Secondo quanto rilevato dalla sorveglianza della popolazione
adulta, Passi, il 3,3% degli adulti tra i 18 e i 69 anni ha
dichiarato di aver avuto un infortunio domestico per il quale è
stato necessario il ricorso al medico di famiglia, al Pronto
Soccorso o all'Ospedale. Tale percentuale risulta un po' più
elevata rispetto alla media nazionale in Friuli Venezia Giulia. La
loro frequenza è fortemente sottostimata perché solo in casi più
gravi, che necessitano di cure in ambito ospedaliero, vengono
registrati. Fra le persone cadute solo una su quattro si è rivolta
al Pronto Soccorso, analogamente a quanto rilevato a livello
nazionale dal sistema Siniaca, che è il Sistema Informativo
Nazionale sugli Incidenti in Ambiente di Civile Abitazione, il 90%
di tutti gli accessi al Pronto Soccorso per incidente domestico è
dovuto a tre cause: cadute 46%, urto e colpo 30%, taglio 14%, circa
metà di tutti i ricoveri per frattura riguarda il femore e oltre i
tre quarti di tutte le cadute con frattura di femore si sono
verificate a domicilio. L'attenzione degli operatori al problema
delle cadute in casa è ancora molto scarsa. Sempre dai dati di
Passi, solo un intervistato su otto ha ricevuto consigli da un
sanitario su come evitare di cadere. L'analisi dei dati sembra
suggerire che i consigli vengono erogati per lo più in seguito a un
evento.
L'attenzione posta alla formazione della sicurezza abitativa e
la sensibilizzazione sul problema degli infortuni sono necessarie
per contribuire a migliorare la qualità di vita. Importante è la
prevenzione, così come le malattie anche gli incidenti possono
essere prevenuti. Diverse sono le iniziative di prevenzione a
livello istituzionale, le più efficaci sembrano essere quelle che
considerano approcci multipli, campagne di informazione, educazione
presso anziani, bambini, genitori, formazione di operatori sanitari
volta all'acquisizione di competenze per la rilevazione della
sicurezza degli ambienti domestici, fornitura a basso costo di
dispositivi di sicurezza. La prevenzione è presente anche dal punto
di vista strettamente giuridico, a livello internazionale, con il
programma europeo di azione per la prevenzione delle lesioni
personali e a livello nazionale con il piano nazionale e con la
legge 343 del 3 dicembre del 1999 dove le Regioni devono attivare
un sistema informativo sui dati relativi a questo tipo di
infortuni.
Oltre alla prevenzione come strumento di monitoraggio dei
progetti regionali previsti dal piano nazionale di prevenzione, c'è
poi il sistema di sorveglianza Passi che riguarda il problema degli
incidenti domestici e ha i seguenti obiettivi: valutazione della
consapevolezza del rischio in ambito domestico, stima della quota
di popolazione che ha ricevuto consigli sulla prevenzione degli
incidenti, stima della quota di popolazione che ha cambiato i
propri comportamenti. Se la prevenzione quindi è importante, è
alquanto importante adottare una strategia mirata che coinvolga
tutti i servizi sanitari di interesse per il contrasto del
fenomeno, attraverso una serie di azioni finalizzate a
sensibilizzare la popolazione su rischi connessi agli incidenti
domestici promuovendo la sicurezza con particolare attenzione per i
neo genitori e le categorie a rischio come bambini, donne e anziani
e di promuovere attraverso delle campagne di sensibilizzazione
corretti stili di vita.
Come ho evidenziato, l'impatto sociale del fenomeno degli
incidenti è di grande importanza non solo a livello sanitario, ma
anche dal punto di vista economico, tant'è che le conseguenze in
termini di salute sono rappresentate da traumi di diversa entità
con costi sociali e sanitari rilevanti.
In base a queste considerazioni, si impegna il Governo regionale
e l'Assessore competente a promuovere iniziative e campagne di
sensibilizzazione e sui rischi connessi agli incidenti domestici,
con particolare riferimento al tema della sicurezza, nonché a
favore delle categorie a maggior rischio tra cui neo genitori,
bambini, donne e anziani anche attraverso azioni di prevenzione,
così come anche con la definizione di apposite linee guide di
prevenzione.
Presidente -
Risponde l'assessore Marzi.
Marzi (SA) - -
Come citato nella macroarea 1 del piano
della salute e del benessere sociale, con la deliberazione di
Giunta 1654/2021 che ha adottato il Piano regionale della
prevenzione, PRP, sono declinati, oltre gli organismi preposti alla
sua attuazione, gli obiettivi specifici, tra questi compaiono in
particolare gli incidenti stradali e quelli domestici. I primi
rappresentano ancora la causa di morte più frequente tra i
giovani.
Il Piano della prevenzione declina le linee strategiche di
intervento che sono lo sviluppo di programmi per l'approvazione di
corretti stili di vita con particolare riguardo all'attività fisica
e al corretto utilizzo dei farmaci nell'anziano; lo sviluppo di
programmi per accrescere le competenze genitoriali connesse alla
prevenzione degli incidenti domestici in età infantile;
l'attivazione di percorsi di formazione sulla sicurezza domestica
rivolta al collaboratore familiare, agli insegnanti, agli operatori
sanitari, socio-sanitari, i medici di medicina generale e i
pediatri di libera scelta; l'implementazione di percorsi di
interoperabilità fra i servizi coinvolti; l'informazione e
comunicazione sul rischio di incidente stradale correlato a
comportamenti a rischio e la promozione e realizzazione di
interventi di difesa e di integrazione nelle politiche di altri
settori, cioè l'ambiente, i trasporti, l'edilizia, l'urbanistica,
l'agricoltura, l'energia e l'istruzione attraverso l'elaborazione
di programmi di attività intra e interistituzionale di progetti
multi, interdisciplinari e intersettoriali. Tutto ciò per la
definizione e la condivisione di percorsi e procedure integrate
basate sull'approccio alla salute unica "One Health" di cui spesso
abbiamo parlato grazie alle iniziative del collega Restano in aula.
Tutto ciò è già previsto nel Piano regionale di prevenzione
2021-2025, con azioni già in corso relative a questa problematica.
In tal senso è già stato siglato un accordo di riferimento con
ARER, CELVA e sono previste attività nelle scuole. Tutto ciò, tra
l'altro, è previsto anche nel PSBS.
Per questo motivo, visto che i samurai non atterrano, siamo a
chiedervi di ritirare l'iniziativa o ci asterremo.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
Grazie Assessore. Ci sono delle
Regioni, come la Lombardia, che ha attivato delle linee guida, io
qui ho ventisei pagine, magari gliele faccio avere così magari ha
la possibilità di confrontarlo con quello che ha detto lei.
Io nel piano PSBS ho cercato attentamente la parola "incidente
domestico" e l'ho trovata tre volte, due volte a pagina 229, così
magari poi lo guardiamo insieme se vuole, e una volta sola a pagina
15. Tra l'altro, non si fa riferimento alla prevenzione, niente
sulle campagne di sensibilizzazione e nulla sui rischi connessi,
figuriamoci sulla sicurezza e sulle strategie. Ricordo che la legge
343 del 13 dicembre del 1999 stabilisce che le Regioni devono
attivare un sistema informativo sui dati relativi a questo tipo di
infortuni. Una domanda mi sorge spontanea: ma esiste questo piano
informativo?
Noi abbiamo portato in Consiglio questa problematica da non
sottovalutare, perché, come abbiamo evidenziato, rappresentano un
grande interesse per la sanità pubblica. Prevenire è meglio che
curare, questo era il pensiero di un medico sociale del Seicento e
non il vostro.
Presidente -
Consigliere Restano, a lei la parola.
Restano (GM) -
Tanto per occupare quest'ultimo spazio,
ricordo, Assessore, che negli anni 2010 c'erano degli interessanti
progetti per raccolta dati: "Passi" e "Passi d'argento", mi sembra
che l'abbia citato... c'era "Passi" e "Passi d'argento"
over
65 mi sembra di ricordare. Sarebbe interessante poter riprendere
queste ricerche per poter poi fare un'analisi dell'attività in
famiglia e anche all'esterno, soprattutto dei "Passi d'argento" di
cui probabilmente parleremo domani.
Presidente -
Altri interventi? Non vedo altre richieste.
Metto in votazione l'ordine del giorno. La votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Sono le ore 19:54, chiudiamo qui i lavori per oggi e riprendiamo
domani mattina. I lavori del Consiglio sono per oggi terminati.
---
La seduta termina alle ore 19:54.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK