Consiglio Regionale della Valle d'Aosta - Oggetto del Consiglio n. 271 del 11 gennaio 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 271 del 11 gennaio 1989 - Resoconto
OGGETTO N. 271/IX - DISEGNO DI LEGGE: "RIORGANIZZAZIONE DEGLI
INTERVENTI REGIONALI DI PROMOZIONE ALL'OCCUPAZIONE".
PRESIDENTE:
Ha chiesto la parola l'Assessore
all'Industria, Commercio, Artigianato e Trasporti, Lanivi; ne ha
facoltà.
LANIVI (ADP):
Viene riproposto all'esame del Consiglio
regionale un disegno di legge che contiene alcune modifiche ad una
precedente legge che lo stesso Consiglio regionale aveva già
approvato, ma che il Presidente della Commissione di Coordinamento
non aveva vistato.
Preannuncio di aver consegnato alla Presidenza del Consiglio
alcuni emendamenti che tengono conto di alcune ulteriori proposte
di modifica al testo predisposto e licenziato dalla Giunta
regionale e che concernono il ruolo del Consiglio regionale, la
nomina dei rappresentanti della Regione nel Comitato di gestione
dell'Agenzia e la durata in carica del Comitato stesso. Gli
emendamenti sono in distribuzione. Poiché ho già fatto alcune
considerazioni l'altra volta, in questa occasione mi limito a
sintetizzarle con alcune aggiunte.
Questa legge rappresenta un fatto importante, perché conclude
una fase di lavoro e, nello stesso tempo, ne apre una nuova, più
organizzata, che tiene conto dell'esperienza maturata in questi
anni in materia di interventi regionali per promuovere
l'occupazione.
In effetti, la prima fase si è in larga misura esplicata
nell'attuazione di due leggi: la n. 4 del 9 gennaio 1986, con le
successive modificazioni, e la legge n. 50, concernente
l'apprendistato artigiano.
Nel marzo del 1987, la Giunta regionale ha inteso unificare
nella Agenzia del Lavoro i due Comitati di gestione istituiti dalle
due precedenti leggi. Ritengo doveroso, pertanto, presentare al
Consiglio regionale alcuni dati relativi all'attività svolta
dall'Agenzia del Lavoro nella forma e nelle dimensioni previste
dalle leggi nn. 4 e 50, anche per esprimere non solo il mio
personale apprezzamento, ma quello dell'intero Governo regionale e
credo anche del Consiglio regionale, per il lavoro che è stato
svolto da un gruppo di persone, che ha fermamente creduto in questo
tipo di impegno, al punto che oggi, a pochi anni di distanza,
possiamo presentare un bilancio molto positivo di questa
esperienza.
Prima di fornire numeri, cifre e dati, vorrei dire due cose
importanti. Innanzitutto, con l'applicazione di queste leggi è
cresciuto in Valle d'Aosta, si è specializzato e si è formato un
nucleo di persone qualificate che fin da oggi può garantire
certezze per il futuro. Possiamo dire, cioè, che nel campo della
politica attiva del lavoro in questi ultimi anni è cresciuto un
gruppo di persone, prevalentemente giovani, che operando in materia
hanno acquisito esperienza e maturità sufficienti per farci
guardare con certezza e con sicurezza al futuro.
In secondo luogo, possiamo aggiungere che è forse la prima volta
che in Valle si sono formati dei formatori di formatori. Questa
esperienza si è svolta senza clamori, ma la formazione dei
formatori, cioè di coloro che formano le persone che a loro volta
dovranno formare ragazzi o persone da avviare al lavoro, è un dato
di fatto veramente interessante.
Altro elemento che ritengo di sottolineare, prima di citare
alcuni dati, è l'interessante rete di comunicazione che, a livello
interregionale ed oltre, ha spaziato dalle politiche attive del
lavoro all'apprendistato artigiano, sino alla cooperazione,
interessando realtà nazionali ed europee. In particolare, per
quanto riguarda il nostro Paese, sono da sottolineare i rapporti
con la Regione Emilia-Romagna e con la Provincia autonoma di
Trento, oltre che con la Regione Sardegna, che ha vissuto con noi
un’esperienza parallela in materia di Agenzia del
Lavoro.
Ora, molto sinteticamente. vorrei dire un resoconto, del quale
farò avere copia ai Consiglieri, del funzionamento e dei risultati
dell'attività dell'Agenzia del Lavoro, dall'entrata in funzione
degli organi previsti dalle leggi nn. 4 e 50 ad oggi.
Intanto, sotto il Titolo I, che concerne gli interventi a favore
di imprese che avessero assunto cassintegrati o disoccupati
speciali o disoccupati o licenziati, dal 1986 ad oggi sono state
assunte a tempo indeterminato n. 184 persone e sono stati
trasformati 194 contratti di formazione e lavoro; per cui sono
state 378 le persone cassintegrate, disoccupate, licenziate o che
avevano fatto la loro esperienza col contratto di formazione e
lavoro, che, grazie a questa legge, hanno stabilito un rapporto di
lavoro a tempo indeterminato con delle imprese.
Il Titolo II rappresenta un po' la novità della legge, nel senso
che consente l'espressione della cosiddetta imprenditorialità
latente, o meglio consente a certe categorie di persone, in modo
particolare a cassintegrati, disoccupati speciali, disoccupati o
licenziati, di avviarsi all'attività autonoma in forma individuale,
associata o cooperative, per utilizzare le loro capacità
imprenditoriali. Sono stati 146 i lavoratori che si sono avviati al
lavoro autonomo.
Il Titolo III della legge n. 4 concerne i lavori socialmente
utili. Nel 1986 sono stati 428 i cassintegrati utilizzati per i
lavori socialmente utili; 210 nel 1987 e 274 nel 1988.
Accanto all'applicazione dei Titoli I, II e III della legge n.
4, è stata svolta dell'attività formativa rivolta sia a
cassintegrati sia a disoccupati speciali. Nel 1987 sono stati 5 i
corsi che hanno utilizzato 72 lavoratori, mentre nel 1988 i corsi
sono stati 12.
Accanto all'attività formativa sono state svolte indagini
conoscitive sul mercato del lavoro, in modo particolare:
- una prima, interessante i lavoratori in cassa integrazione
straordinaria ed in disoccupazione speciale;
- una seconda, a campione, sulla struttura dell'offerta di
lavoro in Valle d'Aosta;
- una terza, estremamente interessante, concernente i percorsi
di lavoro per i diplomati e qualificati negli anni scolastici
compresi tra l'anno scolastico 1982/83 e 1985/86;
- infine, uno studio ed una ricerca sui contratti di formazione
e lavoro.
Tutto questo concerne la legge n. 4.
Per quanto concerne invece la legge n. 50 sull'apprendistato
artigiano, c'è da dire che, per l'attività formative di base, sono
stati convocati ben 310 giovani apprendisti, che tra l'ottobre 1987
ed il marzo del 1988 e poi tra il maggio 1988 ed il settembre 1988.
hanno garantito una frequenza iniziale di 227 unità e finale di
199. Si stanno realizzando ulteriori tre corsi di formazione di
base, che interessano 28 apprendisti, 20 ad Aosta e 8 a Morgex.
Tengo a precisare che i corsi per gli apprendisti artigiani si sono
tenuti sul territorio, precisamente a Morgex, Aosta, Châtillon,
Verrès e Pont-Saint-Martin.
Tra il mese di novembre 1988 ed il giugno del 1989 si prevede di
attuare la seconda fase della formazione per gli apprendisti, dopo
la formazione di base e la formazione di settore. Interesserà n. 42
apprendisti del settore per parrucchieri, n. 23 saldatori e fabbri,
n. 22 elettricisti, n. 20 muratori, n. 16 installatori di impianti
termo-sanitari, n. 14 falegnami, n. 5 tipografi, n. 4 pasticceri,
n. 3 marmisti e n. 3 panificatori.
Mi è parso opportuno, anche per smentire alcune voci che
respingo e che ritengo profondamente ingiuste, presentare, sia pure
in modo sintetico e leggendo delle cifre, il lavoro estremamente
positivo svolto dall'Agenzia del Lavoro, in un momento molto
delicato di trasformazione della struttura economica della nostra
Regione e che ha posto le premesse necessarie per consentirci di
giungere al disegno di legge che oggi riproponiamo all'attenzione
del Consiglio e che dovrebbe meglio inquadrare, potenziare e
rispondere ai contenuti della legge nazionale n. 56, la cui
attuazione contribuirà a potenziare e consolidare l'autonomia della
Regione in questa materia.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (PCI):
Noi diamo un giudizio favorevole su questo
disegno di legge, anche alla luce degli emendamenti proposti
dall'Assessore all'Industria e con i quali vengono recepiti alcuni
obiettivi che erano stati fissati nel corso delle riunioni delle
Commissioni, come ad esempio l'attribuzione al Consiglio regionale
della possibilità di approvare il piano triennale di lavoro, come
pure la nomina dei rappresentanti della Regione nel Comitato di
gestione.
Il giudizio positivo sul disegno di legge deriva dal contributo
che anche il nostro Gruppo ha dato in diverse occasioni a questa
normativa. Ricordo che già nella passata legislatura era stato
presentato un progetto di legge per i problemi dell'occupazione ed
un secondo per estendere ai disoccupati speciali la possibilità di
effettuare lavori socialmente utili. Questo secondo punto viene
recepito anche nel presente disegno di legge.
Concordiamo sul giudizio positivo da attribuire all'operato
dell'Agenzia del Lavoro e sull'opportunità che questa Agenzia venga
mantenuta nell'ambito delle competenze regionali. C'è stato un
tentativo da parte del Ministero del Lavoro di riportare l'Agenzia
sotto il proprio centralismo, ma credo che abbia fatto bene la
Regione a ripresentare il disegno di legge che non è stato vistato
dal Presidente della Commissione di Coordinamento, cercando di
mantenerle delle attribuzioni di carattere regionale.
Penso che l'attività dell'Agenzia del Lavoro potrà essere più
proficua se, accanto agli interventi qui previsti, che
sostanzialmente riguardano il campo della formazione professionale
e dell'occupazione per casi di difficoltà, si darà corso anche ad
un ulteriore elemento, già previsto nel protocollo d'intesa tra la
Regione e le organizzazioni sindacali, cioè all'Osservatorio del
mercato del lavoro. Se non si rende più efficace la capacità della
Regione di conoscere che cosa effettivamente sta capitando
nell'ambito delle diverse attività economiche, il compito stesso
dell'Agenzia del Lavoro potrà incontrare delle difficoltà.
E' vero che sono previste possibilità di studio, attraverso
gruppi specializzati o attraverso consulenze, ma noi riteniamo che
l'Osservatorio del mercato del lavoro, accanto all'Agenzia del
Lavoro, debba essere uno strumento di intervento opportuno e
necessario.
Nel ribadire, quindi, il voto favorevole del gruppo comunista a
questo disegno di legge, ci permettiamo di sottolineare l'esigenza
che si vada avanti anche sull'altro versante.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
In sede di Commissione noi avevamo
espresso un giudizio sostanzialmente favorevole sull'impostazione
del disegno di legge, però avevamo criticato la scelta di
accentrare, in pratica, tutti i poteri decisionali nelle mani della
Giunta, espropriando totalmente il Consiglio da una serie di
funzioni molto importanti.
Gli emendamenti presentati adesso dall'Assessore recepiscono
almeno in parte le richieste fatte proprie dall'intera Commissione
e quindi prevedono l'approvazione del piano di politica regionale
per l'impiego da parte del Consiglio, invece che da parte della
Giunta.
Un aspetto di questi emendamenti, che però mi sembra poco
coerente, riguarda la circostanza che, mentre il piano triennale
viene approvato dal Consiglio, qui si prevede che il suo
aggiornamento annuale venga approvato solo dalla Giunta. Ciò mi
sembra contraddittorio, anche perché poi si dice che "La Giunta
regionale riferisce annualmente al Consiglio regionale,
preferibilmente in correlazione con l'approvazione del bilancio
annuale di previsione", per cui mi sembrerebbe logico...
(...Interruzione del Presidente Rollandin...)
... Sì, però, siccome la competenza dell'approvazione del piano
è stata trasferita al Consiglio, mi sembrerebbe logico che anche
l'aggiornamento annuale venisse approvato dal Consiglio.
L'altra questione, sulla quale vorrei dei chiarimenti, concerne
i compensi previsti per i componenti il Comitato di gestione, nel
senso che si tratta di un fatto nuovo inserito con un emendamento,
dove si precisa che:
"Ai componenti il Comitato di gestione è
corrisposto per ogni seduta valida un gettone di presenza pari alla
diaria giornaliera dei Consiglieri regionali
". A cosa
corrisponde adesso, in pratica, la diaria giornaliera?
Ecco, vorrei sapere a cosa corrisponde questa diaria e poi
chiederei che fosse precisato, anche attraverso un emendamento
(forse è già precisato, ma credo che sarebbe meglio scriverlo anche
nel testo della legge), che i componenti il Comitato di gestione
non siano amministratori o dipendenti della Regione Valle d'Aosta.
Evidentemente, a Consiglieri o a dipendenti della Regione non
spetta questo gettone di presenza...
(...Interruzione del Presidente Rollandin...)
... Sì, ma forse sarebbe meglio precisarlo nella legge.
Io presento, quindi, questi due emendamenti, che vanno a
rafforzare gli emendamenti che già sono stati accolti dalla Giunta
e che, sostanzialmente, permettono di riequilibrare i rapporti fra
Consiglio e Giunta nella gestione di queste scelte sulla politica
del lavoro, che, nella prima stesura presentata in Commissione
dalla Giunta, erano totalmente sbilanciate e che, praticamente,
espropriavano il Consiglio regionale della possibilità di operare
delle scelte e delle valutazioni su tutta una serie di politiche
del lavoro, che attualmente sono di competenza del Consiglio
regionale, perché vengono approvate con legge regionale.
PRESIDENTE:
Ha chiesto la parola l'Assessore
all'Industria, Commercio, Artigianato e Trasporti, Lanivi; ne ha
facoltà.
LANIVI (ADP):
Per tener maggiormente conto dei rilievi
avanzati in sede di Commissione, farei ancora un ulteriore
emendamento all'emendamento sostitutivo dell'articolo 3, proponendo
che tutta la lettera c), del punto 2 dell'articolo 3, che recita
testualmente:
"c) il Consiglio regionale delibera l'approvazione del piano
triennale di politica del lavoro e della spesa complessiva per il
triennio;",
sia sostituita dalla seguente nuova formulazione:
"c) il Consiglio regionale approva con legge il piano
triennale di politica del lavoro e la relativa spesa complessiva
per il triennio;"
PRESIDENTE:
Si passa ora all'esame dell'articolato.
Do lettura dell'articolo 1.
TITOLO I
Finalità, oggetto e programmazione degli interventi.
Art. 1 (Finalità )
1. La Regione autonoma Valle d'Aosta, nell'esercizio delle
proprie competenze e nel rispetto della normativa statale in
materia di collocamento e di organizzazione del mercato del lavoro
posta dalla legge 28 febbraio 1987, n. 56, attua interventi di
politica del lavoro al fine di contribuire a rendere effettivo il
diritto al lavoro ed all’elevazione professionale
dei cittadini, ai sensi degli articoli 1, 4 e 35 della
Costituzione.
2. La politica del lavoro si colloca nell'ambito della politica
regionale di sviluppo economico-sociale e di riequilibro del
territorio.
3. Gli obiettivi di tale politica sono perseguiti, oltre che
attraverso le attività di osservazione del mercato del lavoro, di
orientamento professionale e di formazione professionale
disciplinate dalla legge regionale 5 maggio 1983, n. 28 e
successive modificazioni, anche attraverso interventi di sostegno
volti a rimuovere gli ostacoli che impediscono l'accesso al lavoro
di tutti i cittadini, con particolare riguardo ai giovani, alle
donne, ai disoccupati di lungo periodo, ai disabili ed alle persone
soggette ad emarginazione sociale.
4. Nell'attuazione delle finalità sopra indicate la Regione
ricerca e valorizza la partecipazione delle forze sociali.
PRESIDENTE:
Se nessuno chiede la parola, pongo in
votazione l'articolo 1, testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 2.
Art. 2
(Oggetto degli interventi
1. Al fine di promuovere l'accesso al lavoro dei cittadini, ed
in particolare dei soggetti più deboli, la Regione può svolgere
ogni attività utile al fine di:
a) Incentivare l'incontro tra domanda e offerta di lavoro, ivi
comprese attività di informazione ed orientamento professionale,
fatte salve le competenze statali in materia di collocamento;
b) promuovere iniziative volte ad incrementare
l’occupazione, anche mediante la concessione di
contributi e l’erogazione di servizi alle imprese ed
ai lavoratori per la promozione di nuova imprenditorialità;
c) favorire l'impiego dei soggetti più deboli nel mercato del
lavoro, ivi compresa la promozione di attività per l'impiego
temporaneo di lavoratori in opere o servizi di pubblica
utilità;
d) realizzare attività di formazione professionale o di
alternanza tra studio e lavoro volte ad agevolare il primo
inserimento nel mondo del lavoro od il reinserimento di disoccupati
e di lavoratori ammessi all'intervento della cassa integrazione
guadagni;
e) assumere ogni altra iniziativa idonea ad orientare il mercato
del lavoro ed a favorire l'occupazione e l'accesso al lavoro;
f) avviare all’occupazione i soggetti portatori
di handicap secondo le norme della legge regionale 11 agosto 1981,
n. 54 recante interventi per favorire l'inserimento lavorativo di
cittadini portatori di handicap.
2. Al fine di concorrere alla pura attuazione dei principi di
parità di cui alla legge 9 dicembre 1977, n. 903, la Regione
promuove la progettazione di azioni positive volte ad eliminare la
disparità di cui le donne sono oggetto nella vita lavorativa.
PRESIDENTE:
Se nessuno chiede la parola, pongo in
votazione l'articolo 2, testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 3 nel nuovo testo
emendato, comprensivo del subemendamento presentato in sede di
discussione dall'Assessore Lanivi.
Art. 3
(Programmazione degli interventi)
1. In coerenza con le indicazioni del piano di sviluppo
regionale di cui alla legge regionale 15 maggio 1978, n. 12 e
successive modificazioni ed integrazioni, la Regione adotta un
piano triennale degli interventi di politica del lavoro, in cui
sono specificati i soggetti destinatari degli interventi, le
tipologie di intervento, i criteri di ripartizione e
l’entità dei contributi eventualmente previsti,
nonché le procedure e le modalità per l'attivazione delle diverse
iniziative e per l'erogazione dei contributi e dei servizi. Il
piano è aggiornato annualmente preferibilmente in correlazione con
l'approvazione del bilancio annuale di previsione.
2. Il piano triennale è approvato secondo le seguenti
procedure:
a) la Giunta regionale delibera gli indirizzi del piano
triennale di politica del lavoro e affida l'elaborazione dello
stesso all'Agenzia del lavoro di cui all'art. 12 della presente
legge;
b) l'Agenzia del lavoro redige il piano e la Giunta regionale,
sentito il parere della Commissione regionale per l'impiego,
approva la proposta di piano da sottoporre all’esame
del Consiglio regionale;
c) il Consiglio regionale approva con legge il piano triennale
di politica del lavoro e la relative spesa complessiva per il
triennio;
d) la Giunta regionale determina la quota annuale di spesa
impegnandola sugli esercizi di competenza e affida l'esecuzione del
piano all'Agenzia del lavoro;
e) la Giunta regionale, in deroga a quanto previsto
dall'articolo 45 della legge regionale 7 dicembre 1979, n. 68 è
autorizzata a disporre contestualmente alla deliberazione di cui
alla lettera d) del presente articolo, su proposta dell'Assessore
alle Finanze, il trasferimento delle disponibilità finanziarie
iscritte al "Fondo per il finanziamento triennale di politica del
lavoro" in favore di pertinenti capitoli appositamente istituiti in
relazione al piano d'intervento approvato dal Consiglio
regionale.
3. Gli aggiornamenti annuali del piano previsti dal primo comma
del presente articolo sono approvati dalla Giunta regionale.
4. La Giunta regionale riferisce annualmente al Consiglio
regionale, preferibilmente in correlazione con l'approvazione del
bilancio annuale di previsione, sullo stato di attuazione del piano
triennale di politica del lavoro.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Sull'emendamento sostitutivo all'articolo
3 presentato dall'Assessore, c’è una mia proposta di
emendamento che riguarda il punto 3 dell'articolo 3...
ROLLANDIN (fuori microfono): Qui c'è scritto: articolo 13.
RICCARAND (NS):
No, più in basso c'è un altro emendamento
al punto 3 dell'articolo 3. Il significato di questo emendamento è
il seguente: poiché al comma 3 dell'articolo 3, nella sua nuova
stesura, si dice:
"3. Gli aggiornamenti annuali del piano previsti dal primo
comma del presente articolo sono approvati dalla Giunta
regionale",
a maggior ragione, se poi approviamo il piano con
una legge regionale...
(...Interruzione del Presidente Rollandin...)
... Ma non è una legge-quadro, perché è una legge che approva il
piano triennale. E' chiaro che questo piano triennale ha poi degli
aggiornamenti annuali, come è previsto dal primo comma, però questi
aggiornamenti annuali possono anche comportare delle modificazioni
di spesa, quindi comportano delle ulteriori modificazioni di una
legge e poi possono anche prevedere delle modifiche di una
particolare normativa...
( . . . Interruzione del Presidente Rollandin...)
Sì, però io credo che si tratti...
(...Interruzione del Presidente Rollandin...)
Però, per chiarezza e semplicità, visto che avete scritto sia in
fondo al primo comma:
"Il piano è aggiornato annualmente
preferibilmente in correlazione con l'approvazione del bilancio
annuale di previsione",
e poi al punto 4 dite: "
4. La Giunta
regionale riferisce annualmente al Consiglio regionale,
preferibilmente in correlazione con l'approvazione del bilancio
annuale di previsione, sullo stato di attuazione del piano
triennale di politica del lavoro".
Io credo che questa
discussione vada comunque fatta in Consiglio, per cui è meglio
prevedere che l'aggiornamento venga fatto da parte del Consiglio,
che quindi può anche modificare alcuni contenuti della legge
attraverso un suo provvedimento. Mi sembra che questa procedura sia
logica e coerente con la nuova impostazione, rispetto al primitivo
testo.
PRESIDENTE:
Consigliere Riccarand, mantiene
l'emendamento?
RICCARAND (NS):
Sì, certo.
PRESIDENTE:
Do lettura dell'emendamento all'articolo 3,
presentato dal Consigliere Riccarand
EMENDAMENTO
All'art. 3 punto 3.: sostituire "dalla Giunta" con "dal
Consiglio".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 25
Votanti: 25
Favorevoli: 6
Contrari: 19
Il Consiglio non approva
PRESIDENTE:
Se nessuno chiede la parola, pongo ora in
votazione l'emendamento sostitutivo presentato dall'Assessore
Lanivi e comprensivo del sub emendamento presentato in sede di
discussione.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 4.
TITOLO II
Tipologia degli interventi
Capo I
Informazione, orientamento e formazione professionale
Art. 4
(Interventi specifici di informazione ed orientamento
professionale)
1. Al fine di favorire la rapida e puntuale segnalazione dei
posti di lavoro vacanti la Regione può realizzare specifiche
iniziative di informazione ed orientamento professionale in favore
dei giovani, delle donne, dei disoccupati e dei lavoratori ammessi
all'intervento straordinario della cassa integrazione guadagni,
anche ricorrendo ai mezzi di comunicazione di massa.
PRESIDENTE:
Se nessuno chiede la parola, pongo in
votazione l'articolo 4 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 5.
Art. 5 (Formazione e lavoro)
1. La Regione attua, anche ricorrendo all'intervento del Fondo
Sociale Europeo, specifiche iniziative di formazione professionale
volte ad agevolare il reinserimento dei disoccupati di lunga durata
e dei cassintegrati e promuove forme di integrazione e di
alternanza fra studio e lavoro, in particolare qualificando le
attività formative connesse al contratto di formazione e
lavoro.
PRESIDENTE:
Se nessuno chiede la parola, pongo in
votazione l'articolo 5 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all 'unanimità
PRESIDENTE:
Do lettura dell'articolo 6.
Art. 6
(Formazione professionale per l'apprendistato artigiano)
1. La formazione professionale degli apprendisti assunti da
imprese iscritte all'Albo delle Imprese artigiane istituito presso
l'Assessorato regionale dell'industria, del commercio,
dell'artigianato e dei trasporti, si attua in due momenti:
a) addestramento pratico, durante il quale l'apprendista svolge
anche un’attività produttiva;
b) attività didattiche complementari, durante le quali
l'apprendista svolge attività culturale tecnico-scientifica;
2. Le attività didattiche complementari sono organizzate in
corsi sulla base di progetti formativi, predisposti per categorie
professionali.
3. I corsi sono gratuiti e obbligatori, possono essere istituiti
in presenza di almeno cinque apprendisti e sono svolti presso i
centri di formazione di cui alla legge regionale 5 maggio 1983, n.
28, recante disciplina della formazione professionale in Valle
d'Aosta, o presso apposite strutture attivate dall'Amministrazione
regionale.
4. Le imprese artigiane o loro consorzi, purché dispongano di
capacità organizzativa, di strutture e attrezzature idonee, possono
essere autorizzate dalla Giunta regionale a gestire direttamente
l'intero processo di formazione professionale degli apprendisti, a
condizione che:
a) il numero degli apprendisti non sia inferiore a tre
unità;
b) concordino con il progetto formativo con l'Amministrazione
regionale;
c) accettino il controllo della Regione.
5. Le spese sostenute dalle imprese per lo svolgimento delle
attività didattiche complementari sono rimborsate per intero
dall'Amministrazione regionale, su presentazione di rendiconto
documentato e relazione sui risultati formativi conseguiti.
6. Le spese per la predisposizione dei progetti formativi sono a
carico dell'Amministrazione regionale.
7. La formazione professionale degli apprendisti può essere
attuata anche nelle botteghe-scuola artigiane, con modalità e
condizioni stabilite dal piano di politica del lavoro.
PRESIDENTE:
Se nessuno chiede la parola, pongo in
votazione l'articolo 6 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 7.
Art. 7
(Acquisizione della qualifica professionale nell'apprendistato
artigiano)
1. Gli apprendisti al termine del periodo di apprendistato sono
ammessi a sostenere le prove di idoneità
all’esercizio del mestiere per il quale hanno
frequentato il corso delle attività didattiche complementari.
2. La Commissione giudicatrice nominata dalla Giunta regionale è
composta come segue:
a) rappresentante dell'Amministrazione regionale designato
dall'Assessore regionale dell'industria, del commercio,
dell'artigianato e dei trasporti, che funge da Presidente;
b) insegnanti delle attività didattiche complementari;
c) esperto designato dalle Organizzazioni sindacali dei
lavoratori dipendenti
d) esperto designato dalle Associazioni regionali delle imprese
artigiane;
e) rappresentante dell'Ufficio del Lavoro e della Massima
Occupazione per la Valle d'Aosta.
3. Il contenuto delle prove e le modalità di svolgimento delle
stesse sono stabiliti nei contratti collettivi di lavoro, in
mancanza di norme contrattuali, dalla Giunta regionale su proposta
dell'Assessore regionale dell'industria, del commercio,
dell'artigianato e dei trasporti, sentite le Associazioni regionali
delle imprese artigiane e le Organizzazioni sindacali dei
lavoratori dipendenti.
4. La qualifica ottenuta al termine del periodo di apprendistato
è iscritta sul libretto personale di lavoro dell'apprendista.
5. Ai componenti la commissione giudicatrice, esclusi gli
insegnanti e i dipendenti regionali, è corrisposto un gettone di
presenza la cui entità è stabilita dalla Giunta regionale in misura
non superiore ai compensi spettanti ai commissari d'esame delle
scuole secondarie statali. A coloro che risiedono in Comuni diversi
da quello nel quale si svolgeranno le prove, spetta, inoltre, il
trattamento di missione previsto per il personale regionale.
PRESIDENTE:
Se nessuno chiede la parola, pongo in
votazione l'articolo 7 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 8.
CAPO II
Interventi per la promozione e la creazione di nuova
occupazione
Art. 8
(Contributi alle imprese per l'assunzione di lavoratori
appartenenti a fasce deboli del mercato del lavoro)
1. La Regione può sostenere l'occupazione dei soggetti che
presentano maggiori difficoltà nell'accesso al lavoro anche
attraverso la concessione di contributi ai datori di lavoro che
assumano a tempo indeterminato giovani, donne, disoccupati di lunga
durata, lavoratori ammessi all'intervento straordinario della cassa
integrazione guadagni, lavoratori licenziati per riduzione di
personale o per cessazione dell'attività produttiva, lavoratori che
usufruiscono del trattamento speciale di disoccupazione ai sensi
della legge 5 novembre 1968, n. 1115 e successive modificazioni ed
integrazioni, disabili e persone soggette ad emarginazione sociale,
fatte salve le provvidenze previste dalla legge regionale 11 agosto
1981, n. 54.
2. I contributi hanno lo scopo di alleggerire i costi di
inserimento ed adattamento professionale; essi possono essere
concessi anche per assunzioni con contratto di lavoro a tempo
parziale.
3. La Regione può altresì concedere contributi alle imprese
iscritte all'Albo regionale delle imprese artigiane che assumano
apprendisti, nonché ai datori di lavoro che applichino i commi 11 e
12 dell'art. 3 del decreto legge 30 ottobre 1984, n. 726,
convertito con modificazioni nella legge 19 dicembre 1984 n.
863.
4. L'entità, le condizioni di ammissibilità e la durata dei
contributi, in relazione alle diverse categorie di soggetti
considerati, sono fissate dal piano di politica del lavoro.
PRESIDENTE:
Se nessuno chiede la parola, pongo in
votazione l'articolo 8 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 9.
Art. 9
(Sostegno alle nuove imprenditorialità)
1. La Regione promuove e sostiene lo sviluppo di nuova
imprenditorialità mediante la concessione di contributi alle spese
di avviamento dell'attività e l'erogazione di servizi reali a
progetti volti alla creazione di piccole imprese, di tipo
individuale o associato, ad opera di giovani disoccupati, di
lavoratori ammessi all'intervento straordinario della cassa
integrazione guadagni, di lavoratori licenziati per riduzione di
personale o per cessazione dell'attività produttiva e di lavoratori
che usufruiscono del trattamento speciale di disoccupazione ai
sensi della legge 5 novembre 1968, n. 1115 e successive
modificazioni e integrazioni.
2. Al fine di beneficiare dei contributi e dei servizi reali
previsti dal comma precedente i lavoratori interessati devono
presentare specifici progetti.
3. I contributi sono ammessi "una tantum" e sono cumulabili con
gli interventi previsti a favore delle categorie dei lavoratori
autonomi e dei piccoli imprenditori dalla legge regionale 30
dicembre 1982, n. 101, recante costituzione di fondi di rotazione
per l'artigianato, il commercio e la cooperazione e successive
modificazioni ed integrazioni, con esclusione dei benefici di cui
alla legge regionale 6 giugno 1977, n. 41 e successive
modificazioni, recante provvidenze a favore dell'artigianato.
4. Ai lavoratori che godevano in precedenza del trattamento di
integrazione salariale o del trattamento di disoccupazione speciale
può essere concesso, per il primo anno di attività, un ulteriore
contributo di sostegno al reddito.
5. Il piano di politica del lavoro stabilisce l'entità, le
condizioni di ammissibilità e la durata dei contributi, nonché i
tempi e le modalità di erogazione degli stessi.
6. Tale piano specifica inoltre le modalità di presentazione e
di approvazione dei progetti e le spese di avvio dell'attività
ammesse a contributo.
PRESIDENTE:
.Se nessuno chiede la parola, pongo in
votazione l'articolo 9 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 10.
Art. 10
(Sostegno alla costituzione ed all'avvio di cooperative)
1. La Regione promuove e sostiene la costituzione di cooperative
di produzione e lavoro, di servizio ed agricole, che coinvolgano in
misura rilevante, in qualità di soci lavoratori, i soggetti
indicati al precedente art. 8, mediante la concessione di
contributi alle spese di avvio dell'attività e
l’erogazione di servizi reali.
2. I contributi sono ammessi "una tantum" e sono cumulabili con
gli interventi previsti a favore della cooperazione dalla legge
regionale 30 dicembre 1982, n. 101 e successive modificazioni,
recante costituzione di fondi di rotazione per l'artigianato, il
commercio e la cooperazione, con l’esclusione dei
benefici di cui agli articoli 5 e 7 della legge regionale 17 agosto
1987, n. 80, recante interventi a favore della cooperazione.
3. Ai lavoratori che godevano in precedenza del trattamento di
integrazione salariale o del trattamento di disoccupazione speciale
può essere concesso, per il primo anno di attività, un ulteriore
contributo di sostegno al reddito.
4. Il piano di politica del lavoro, stabilisce
l’entità, le condizioni di ammissibilità e la durata
dei contributi, nonché i tempi e le modalità di erogazione degli
stessi. Tale piano specifica inoltre le modalità di presentazione
ed approvazione dei progetti e le spese di avvio delle attività
ammesse a contributo.
PRESIDENTE:
Se nessuno chiede la parola, pongo in
votazione l'articolo 10 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 11
Art. 11
(Impiego temporaneo di lavoratori in opere o servizi di pubblica
utilità)
1. La Regione può concedere contributi agli enti locali per
progetti finalizzati all'impiego temporaneo di lavoratori
disoccupati o di lavoratori ammessi all'intervento straordinario
della cassa integrazione guadagni o di lavoratori che, senza
soluzione di continuità con l'intervento straordinario di cassa
integrazione guadagni, sono ammessi al trattamento di cui
all'articolo 8 della legge 5 novembre 1968, n. 1115 e successive
modificazioni ed integrazioni in opere o servizi di pubblica
utilità. Tali interventi possono essere attuati anche tramite la
realizzazione di cantieri di lavoro e di cantieri scuola di cui
alla legge 29 aprile 1949, n. 264.
2. L'ammontare dei contributi è determinato dal piano di
politica del lavoro, in relazione alle spese per l'organizzazione
delle attività, per il vitto e per il trasporto dei lavoratori.
3. Sono altresì integralmente rimborsate, agli Enti locali le
spese assunte per l'applicazione dell'art. 1 bis della legge 24
luglio 1981, n. 390 e della legge 27 febbraio 1984, n. 18.
4. La Giunta regionale è autorizzata a concedere anticipazioni
fino ad un massimo del 50% della spesa prevista dal progetto. Il
saldo sarà effettuato su presentazione del rendiconto finale e
della relazione conclusiva sui risultati conseguiti.
PRESIDENTE:
Se nessuno chiede la parola, pongo in
votazione l'articolo 11 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE: Do lettura dell'articolo 12.
TITOLO III
(Attuazione degli interventi)
Art. 12
(Agenzia del lavoro)
1. L'Agenzia del Lavoro della Valle d'Aosta, di cui alla
deliberazione della Giunta regionale del 20 marzo 1987, n. 2488, è
la struttura operativa per l'attuazione della politica regionale
del lavoro, in attuazione delle finalità e nel rispetto delle
modalità stabilite dall'articolo 24 della legge 28 febbraio 1987,
n. 56.
2. L'Agenzia del Lavoro si configura quale servizio della
Regione facente capo alla Segreteria generale secondo le modalità
di cui alla presente legge.
3. A tal fine l'Agenzia:
a) elabora la proposta di piano triennale di politica del lavoro
e le relative proposte di aggiornamento annuale;
b) attua gli interventi previsti dal piano triennale di politica
del lavoro;
c) promuove iniziative di job-creation;
d) collabora con il Servizio studi e programmi e progetti di cui
alla legge regionale 1° aprile 1986, n. 12, per
l’osservazione sul mercato del lavoro e per la
realizzazione di specifiche iniziative di orientamento e formazione
professionale;
e) fornisce alla Commissione regionale per l'impiego ed alle
commissioni circoscrizionali per l'impiego l'assistenza tecnica per
lo svolgimento delle funzioni ad esse demandate;
f) effettua studi, ricerche e rilevazioni sui problemi connessi
con la politica del lavoro e dell’occupazione e ne
cura la diffusione, anche attraverso pubblicazioni periodiche;
g) organizza seminari e convegni volti alla conoscenza ed
all'approfondimento delle tematiche di cui alla presente legge;
h) attua ogni altro intervento di politica del lavoro ad essa
affidato dalla Giunta regionale, nell'ambito della normative
regionale in materia;
i) attua in collaborazione con l'Assessorato alla Sanità ed
Assistenza Sociale i programmi occupazionali di cui alla legge
regionale 11 agosto 1981, n. 54.
PRESIDENTE:
Se nessuno chiede la parola, pongo in
votazione l'articolo 12 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 13.
Art. 13
(Il comitato di gestione)
1. Al fine di favorire la partecipazione delle forze sociali
alla programmazione ed all'attuazione degli interventi previsti dal
piano triennale di politica del lavoro è istituito il Comitato di
gestione dell'Agenzia del Lavoro, così composto:
a) dal Presidente della Giunta regionale o da un Assessore suo
delegato, che lo presiede;
b) da quattro rappresentanti della Regione, nominati dalla
Giunta regionale;
c) da quattro rappresentanti delle organizzazioni sindacali dei
datori di lavoro maggiormente rappresentative sul piano
regionale;
d) da quattro rappresentanti delle organizzazioni sindacali dei
lavoratori maggiormente rappresentative sul piano regionale.
2. I rappresentanti delle parti sociali sono designati dalle
rispettive organizzazioni preferibilmente tra i componenti della
Commissione regionale per l'impiego.
3. Partecipa alle sedute del Comitato, con voto consultivo, il
Direttore dell'Agenzia del lavoro, di cui al successivo articolo
15.
PRESIDENTE:
Do lettura del primo emendamento all'articolo
13, presentato dall'Assessore Lanivi.
EMENDAMENTO
La lettera b) del primo comma dell'art. 13 è cosi
sostituita:
"b) da quattro rappresentanti della Regione nominati dal
Consiglio regionale su proposta della Giunta regionale;"
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura del secondo emendamento
all'articolo 13, presentato dall'Assessore Lanivi.
EMENDAMENTO
Dopo il terzo comma dell'art. 13 sono aggiunti i seguenti quarto
e quinto comma:
4. Il Comitato di gestione è Costituito con decreto del
Presidente della Giunta regionale e dura in carica cinque anni.
5. Ai componenti il Comitato di gestione è corrisposto per ogni
seduta valida un gettone di presenza pari alla diaria giornaliera
dei Consiglieri regionali."
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Io ho presentato un subemendamento al
comma 5°, che non so se possiamo chiamarlo...
PRESIDENTE:
Sì, però prima bisogna approvare l'emendamento
dell'Assessore che aggiunge i commi 4° e 5°, che prima non
esistevano.
Se nessuno chiede la parola, pongo in votazione l'emendamento
testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do ora lettura dell'emendamento all'articolo
13, presentato dal Consigliere Riccarand.
EMENDAMENTO
Al quinto comma dell'art. 13, dopo: "Ai componenti il Comitato
di gestione", aggiungere: "che non siano amministratori o
dipendenti della Regione Valle d'Aosta".
PRESIDENTE:
Se nessuno chiede la parola, pongo in
votazione l'emendamento testé letto
ESITO DELLA VOTAZIONE
Presenti: 25
Votanti: 20
Favorevoli: 1
Contrari: 19
Astenuti: 5 (Bajocco, Chenuil, Dolchi, Mafrica e Tonino)
Il Consiglio non approva
PRESIDENTE:
Do lettura dell'articolo 13 nel nuovo testo
emendato.
Art. 13
(Il comitato di gestione)
1. Al fine di favorire la partecipazione delle forze sociali
alla programmazione ed all'attuazione degli interventi previsti dal
piano triennale di politica del lavoro è istituito il Comitato di
gestione dell'Agenzia del Lavoro, così composto:
a) dal Presidente della Giunta regionale o da un Assessore suo
delegato, che lo presiede;
b) da quattro rappresentanti della Regione, nominati dal
Consiglio regionale su proposta della Giunta regionale;
c) da quattro rappresentanti delle organizzazioni sindacali dei
datori di lavoro maggiormente rappresentative sul piano
regionale;
d) da quattro rappresentanti delle organizzazioni sindacali dei
lavoratori maggiormente rappresentative sul piano regionale.
2. I rappresentanti delle parti sociali sono designati dalle
rispettive organizzazioni preferibilmente tra i componenti della
Commissione regionale per l'impiego.
3. Partecipa alle sedute del Comitato, con voto consultivo, il
Direttore dell'Agenzia del Lavoro, di cui al successivo articolo
15.
4. Il Comitato di gestione è costituito con decreto del
Presidente della Giunta regionale e dura in carica cinque anni.
5. Ai componenti il Comitato di gestione è corrisposto per ogni
seduta valida un gettone di presenza pari alla diaria giornaliera
dei Consiglieri regionali.
PRESIDENTE:
Se nessuno chiede la parola, pongo in
votazione l'articolo 13 nel testo emendato testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 14.
Art. 14
(Compiti del comitato di gestione)
1. Il comitato di gestione dell'Agenzia del Lavoro sovrintende
all'attività dell'Agenzia stessa, verifica le condizioni di
ammissibilità dei progetti valutandone la congruenza con gli
obiettivi del piano di politica del lavoro e formula proposte alla
Giunta regionale ed alla Commissione regionale per l'impiego.
PRESIDENTE:
Se nessuno chiede la parola, pongo in
votazione l'articolo 14 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 15
Art. 15
(Il Direttore dell'Agenzia del Lavoro)
1. All'Agenzia del Lavoro è preposto un Direttore, nominato
dalla Giunta regionale e scelto tra il personale della Regione in
possesso di elevata professionalità e di pluriennale e comprovata
esperienza nel campo delle politiche del lavoro oppure tra
personale estraneo alla Regione in possesso di analoghi requisiti;
in tal caso può essere assunto con contratto di diritto privato di
durata triennale e rinnovabile ed il tratta mento economico è
determinato dalla Giunta regionale tenuto conto dell'assetto
retributivo della dirigenza regionale e del trattamento previsto
per i Direttori delle Agenzie statali per l'impiego di cui
all'articolo 24 della legge 28 febbraio 1987, n. 56.
PRESIDENTE:
Se nessuno chiede la parola, pongo in
votazione l'articolo 15 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 16.
Art. 16
(Personale dell'Agenzia del Lavoro)
1. la Giunta regionale, su proposta del Comitato di gestione
stabilisce l'organico dell'Agenzia del Lavoro. La Giunta precisa
inoltre le figure professionali ed il contingente di personale che
può essere assunto con contratto di diritto privato a termine e
rinnovabile, anche a tempo parziale stabilendone il relativo
trattamento economico.
2. Il ricorso a tali figure è ammesso in caso di accertata
carenza delle competenze necessarie tra il personale dipendente
della Regione.
PRESIDENTE:
Se nessuno chiede la parola, pongo in
votazione l'articolo 16 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 17
TITOLO IV
(Disposizioni finanziarie e finali)
Art. 17
(Incarichi di consulenza)
1. La Giunta regionale è autorizzata a costituire comitati
tecnici e ad affidare incarichi di consulenza, per un numero
complessivo di esperti non superiore a venti unità, per attività
connesse con l'applicazione della presente legge.
2. Il trattamento economico è stabilito dalla Giunta regionale
tenendo conto della qualità e quantità del lavoro richiesto, della
professionalità necessarie e dell'assetto retributivo della
dirigenza regionale.
PRESIDENTE:
Se nessuno chiede la parola, pongo in
votazione l'articolo 17 testé letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'articolo 18.
Art. 18
(Disposizioni finanziarie)
1. Gli oneri derivanti dall'applicazione della presente legge,
sono così determinati:
a) per quanto concerne i finanziamenti del piano triennale di
politica del lavoro in complessive lire 6.400.000.000= per il
triennio 1989/91 di cui lire 400.000.000= per l'anno 1989 e annue
Lire 3.000.000.000= per gli anni 1990 e 1991.
Una diverse ripartizione a carico degli esercizi successivi al
1989 anche in relazione agli aggiornamenti annuali previsti al
precedente art. 3, nonché la determinazione dei finanziamenti dei
successivi piani saranno effettuate ai sensi dell'art. 19 della
Legge regionale 7 dicembre 1979, n. 68 e successive modificazioni
ed integrazioni;
b) annue Lire 100.000.000= a decorrere dall'anno 1989 per gli
interventi previsti dagli artt.: 7, 12, 13 e 17 rideterminabili
annualmente in base alle effettive necessità con legge di
bilancio.
2. Gli oneri di cui ai commi precedenti graveranno sui seguenti
capitoli che verranno istituiti sul Bilancio di previsione della
Regione per l’esercizio finanziario 1989 e sui
corrispondenti capitoli dei futuri bilanci:
"Fondo per il finanziamento del piano triennale di politica del
lavoro.
L.r........................ n....................... "
"Spese per il funzionamento dell'Agenzia del Lavoro, del
relativo comitato di gestione, di comitati tecnici e spese per
commissioni d'esame.
L.r........................ artt. 7, 12, 13 e 17".
3. Alla copertura degli oneri derivanti dall'applicazione della
presente legge si provvede per gli anni 1989 e 1990 mediante
utilizzo per Lire 3.600.000.000= delle risorse disponibili già
iscritte al programma 3.2 "altri oneri non ripartibili" del
Bilancio pluriennale 1988/1990
PRESIDENTE:
Do lettura dell'emendamento sostitutivo
all'articolo 18, presentato dall'Assessore Lanivi.
EMENDAMENTO
L'art. 18 è così sostituito:
"Art. 18
(Disposizioni finanziarie)
1. Gli oneri derivanti dall'applicazione della presente legge,
sono così determinati:
a) per quanto concerne i finanziamenti del piano triennale di
politica del lavoro in complessive Lire 6.400.000. 000= per il
triennio 1989/91 di cui Lire 400.000.000= per l'anno 1989.
La ripartizione a carico degli esercizi successivi al 1989 anche
in relazione agli aggiornamenti annuali previsti al precedente art.
3, nonché la determinazione dei finanziamenti dei successivi piani
saranno effettuate ai sensi dell'art. 19 della Legge regionale 7
dicembre 1979, n. 68 e successive modificazioni ed
integrazioni;
b) annue Lire 100.000.000= a decorrere dall'anno 1989 per gli
interventi previsti dagli artt.: 7, 12, 13 e 17 rideterminabili
annualmente in base alle effettive necessità con legge di
bilancio.
2. Gli oneri di cui ai commi precedenti graveranno sui seguenti
capitoli che vengono all'uopo istituiti nel Bilancio di previsione
della Regione per l’esercizio finanziario 1989 e sui
corrispondenti capitoli dei futuri bilanci:
n. 23980 "Fondo per il finanziamento del piano triennale di
politica del lavoro.
L.r. n. "
n. 23985 "Spese per il funzionamento dell'Agenzia del Lavoro,
del relativo comitato di gestione, di comitati tecnici e spese per
commissioni d'esame.
L.r. n. artt. 7, 12, e 17".
3. Alla copertura degli oneri derivanti dall'applicazione della
presente legge si provvede:
- per l'anno 1989 mediante riduzione per Lire 500 milioni dello
stanziamento iscritto al capitolo 50150 "Fondo globale per il
finanziamento di spese per ulteriori programmi di sviluppo (spese
di investimento)" del bilancio di previsione della Regione per
l'esercizio finanziario 1989, a valere sull'accantonamento previsto
all'allegato n. 8 al bilancio stesso concernente: "Interventi
straordinari per lo sviluppo e ammodernamento del sistema economico
e produttivo"
- per gli anni 1990 e 1991 mediante utilizzo per Lire 6.200
milioni delle risorse disponibili già iscritte al programma 3.2.
"altri oneri non ripartibili del bilancio pluriennale
1989/1991.
PRESIDENTE:
Se nessuno chiede la parola, pongo in
votazione l'emendamento sostitutivo all'articolo 18 testé
letto.
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'emendamento presentato
dall'Assessore Lanivi.
EMENDAMENTO
Dopo l'art. 18 è inserito il seguente art. 18 bis:
"Art. 18 bis
(Variazione di bilancio)
Alla parte spesa del bilancio di previsione della Regione per
l'esercizio finanziario 1989 sono apportate le seguenti
variazioni:
in diminuzione
Cap. n. 50150 "Fondo globale per il finanziamento di spese per
ulteriori programmi di sviluppo (spese di investimento)"
L. 500.000.000
in aumento
Cap. n. 23890 (di nuova istituzione) programma regionale:
2.1.2.
codificazione: 2.1.2.4.3.3.10.2.05. "Fondo per il finanziamento
del piano triennale di politica del lavoro"
L.r. n. "
L. 400.000.000
Cap. n. 23895 (di nuova istituzione) programma regionale: 2.1.2.
codificazione: 2.1.1.4.2.2.10.2.05. "Spese per il funzionamento
dell'Agenzia del Lavoro, del relativo comitato di gestione, di
comitati tecnici e spese per commissioni d'esame".
L.r. n "
L. 100.000.000
totale in aumento L. =500.000.000=
PRESIDENTE:
Se nessuno chiede la parola, pongo in
votazione l'art. 18 bis, proposto dall'Assessore Lanivi, testé
letto.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'articolo 19.
Art. 19
(Abrogazioni di leggi regionali)
1. Alla data del 1° settembre 1989 sono abrogate le seguenti
leggi regionali, fatti salvi gli impegni di spesa assunti in
attuazione delle medesime:
a) legge regionale 9 gennaio 1986 n. 4 recante interventi a
sostegno dell’occupazione e a favore dei lavoratori
in cassa integrazione guadagni e successive modificazioni e
integrazioni;
b) Legge regionale 18 agosto 1986 n. 50 recante azioni
finalizzate a qualificare l'apprendistato e modificazioni e
successive integrazioni.
PRESIDENTE:
Se nessuno chiede la parola, pongo in
votazione l'art. 19 testé letto.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'articolo 20.
Art. 20
(Dichiarazione d'urgenza)
1. La presente legge è dichiarata urgente ai sensi del terzo
comma dell'art. 31 dello Statuto speciale della Valle d'Aosta ed
entrerà in vigore il giorno successivo a quello della sua
pubblicazione nel Bollettino Ufficiale della Regione.
PRESIDENTE:
Se nessuno chiede la parola, pongo in
votazione l'art. 20 testé letto.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Il Consiglio è chiamato ora ad esprimersi sul
complesso della legge.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK