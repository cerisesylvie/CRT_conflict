Consiglio Regionale della Valle d'Aosta - Oggetto del Consiglio n. 1684 del 12 dicembre 1995 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 1684 del 12 dicembre 1995 - Resoconto
SEDUTA ANTIMERIDIANA DEL 14 DICEMBRE 1995
OGGETTO N. 1684/X Prosecuzione della trattazione delle leggi di
bilancio per il 1996. (Esame degli allegati)
Presidente Je rappelle qu'on est en train d'examiner le budget
pour l'année 1996.
Pagina 158. Ha chiesto la parola il Consigliere
Marguerettaz.
Marguerettaz (PpVA) Mi sembra di non essere neanche andato a
letto.
Il cap. 25002 non ho presente di cosa si occupi; ho notato però
che c'è questo residuo di oltre 10 miliardi che era già presente
nel bilancio dello scorso anno e volevo sapere qualcosa in
merito.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Alle pagg. 158, 159 e 160 sono riportati i
programmi comunitari, in alcuni casi in competenza non c'è nulla
perché si attende che siano dalla comunità definiti gli interventi
e quindi verranno iscritti in corso d'anno i nuovi importi.
Per ciò che riguarda il residuo, è stato attestato al momento
della compilazione del bilancio, quindi ci saranno state
probabilmente delle variazioni. Questi interventi si riferiscono
all'area di Pont-Saint-Martin, alla costruzione della centrale
elettrica, la recinzione e alla scuola di amministrazione aziendale
che deve avvenire nel foyer: sono lavori in corso, sono appalti già
fatti quindi questi residui sono attestati per questi
interventi.
Presidente Pagina 159. Ha chiesto la parola il Consigliere
Linty.
Linty (LN) Sul cap. 25022 abbiamo una competenza di 13,259
miliardi, le entrate però nei capitoli di riferimento, cioè 5574 e
9928, sommano a 6,599 miliardi. Vorrei sapere la differenza da dove
viene presa per finanziare questa competenza.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Per ciò che riguarda le spese, il cap. 25022
si riferisce al primo stralcio per la riconversione dell'area Cogne
per 7,207 miliardi, poi attività a favore delle piccole e medie
imprese per 298 milioni, infine per il primo stralcio del forte di
Bard sono 5,754 miliardi.
Per ciò che riguarda le entrate, lascio la parola all'Assessore
al bilancio.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda le entrate, se il
Consigliere Linty guarda, ci sono due capitoli di riferimento: uno
è il 5574, che assomma a 4,3 miliardi, l'altro è il 9928, che
prevede 4,5 miliardi. Quindi ci sono quasi 9 miliardi di entrate e
la restante parte è coperta da disponibilità regionali come quota
di spettanza della regione.
Presidente Pagina 160. Pagina 161. Ha chiesto la parola il
Consigliere Collé.
Collé (PpVA) Per quanto riguarda il cap. 46800 penso sia
pervenuta anche all'Assessore competente la lettera inviata
dall'associazione marmifera, non sto quindi ad illustrarla, volevo
solo avere delle spiegazioni in merito. Penso non si tratti di
abrogazione perché rimangono in competenza 59 milioni, anche se mi
rendo conto che con 59 milioni si fa ben poco. L'unica cosa che
volevo evidenziare è che, come riportato dalla lettera, in altre
regioni tipo Toscana, Puglia, Veneto, Sicilia, Sardegna ecc.,
questa legge o comunque una legge simile a questa rimane in piedi,
e quindi sembrerebbe di capire che le motivazioni addotte non siano
del tutto valide. Chiedo spiegazioni.
Presidente Ha chiesto la parola il Consigliere Marguerettaz.
Marguerettaz (PpVA) Sul cap. 46940. Vorrei cercare di svelare il
mistero che sta dietro a questo bilancio, cioè ce ne sono diversi
ma il mistero più evidente è: ma l'Assessore Mafrica quest'anno ha
più o meno competenze degli anni scorsi? Questo è il vero nocciolo
del problema.
Vorrei fare un calcolo ragionieristico. Ieri si era affrontato
il capitolo della Finaosta per le spese della gestione speciale, lì
vi erano stanziamenti di 36 miliardi se non ricordo male, dei quali
una grossa fetta andavano per la questione aree Cogne, per la
questione autoporto, e la rimanenza - se non ricordo male, di 7
miliardi - era a disposizione delle politiche industriali in
genere. Ci sono praticamente 7 miliardi su quel fondo di Finaosta
che gli anni scorsi non c'erano.
In questo capitolo lo scorso anno c'erano 40 miliardi di
competenza, quest'anno ce ne sono 20, quindi c'è una contrazione di
20 miliardi. Vorrei sapere se questi miliardi di minore competenza
sono suppliti da quei 7 miliardi della Finaosta ed eventualmente
gli altri 13 miliardi, che dovrebbero essere ancora coperti in
qualche modo, da quali capitoli sono coperti.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Riguardo al contributo per le imprese dei
marmi, c'è una questione importante di politica regionale in
generale, vale a dire l'amministrazione regionale dal '93, da
quando è stata emanata l'ultima direttiva Cee, in tutti i modi
possibili, anche se con gradualità, tende a rientrare nei limiti
imposti dalle norme comunitarie. E' stato fatto uno studio da parte
dell'Assessorato alle finanze, le leggi di spesa sono state
sottoposte ad analisi e per ciò che riguarda l'industria in
particolare due leggi, quella che riguarda il settore
dell'autotrasporto e quella che riguarda il settore dei marmi, sono
state ritenute non compatibili con le normative Cee.
Perché l'una, quella dell'autotrasporto, interviene in un
settore che è previsto fra i settori in cui avviene la concorrenza
internazionale; l'altro perché le percentuali di intervento
previste dalla nostra legge superano le percentuali previste dalla
comunità. L'atteggiamento della regione è quello di sottoporre
tutte le nuove leggi (abbiamo ritardato di un anno la legge di
finanziamento Cogne per avere l'assenso della comunità) alla
Comunità Europea e di riadeguare con gradualità le normative
esistenti alla normativa Cee.
Questo perché quanto sostiene l'associazione marmisti sarà anche
vero, e cioè che alcune regioni possono avere leggi similari, però
faccio presente che è comparso forse un mese fa sul Sole 24ore
questo dato: che nella provincia di Bolzano l'assessorato
all'industria, commercio e artigianato è fermo perché un'ispezione
della Cee ha ritrovato normative non in linea, per cui non possono
più erogare alcun contributo. Hanno anche questioni più grosse che
riguardano contributi erogati nel passato. La nostra regione ha
assunto un atteggiamento di ragionevolezza, per ciò che riguarda
questo settore il procedimento è di abrogare la legge, ma di farne
immediatamente una sostitutiva; se voi andate a vedere,
nell'allegato 1, dove sono compresi i fondi per le leggi, sono
stanziati 600 milioni.
Le associazioni sono state avvisate per tempo: per ciò che
riguarda l'autotrasporto, sapendo che avremmo abrogato la legge,
abbiamo dato un anno di tempo perché le richieste e le necessità
più urgenti venissero soddisfatte. Da un miliardo stanziato in
bilancio si è passati a due con un assestamento di bilancio, si è
passati a quattro miliardi con la variazione di bilancio, e poi la
legge viene abrogata. Per questo settore dei marmi quindi
l'intenzione è di abrogare la legge, e poi di partire con una nuova
che stia nei limiti della Cee e che dia gli stessi
finanziamenti.
Per quanto riguarda la curiosità del Consigliere Marguerettaz,
prima devo fare una considerazione di carattere politico. Questa
amministrazione si è avviata verso due indirizzi generali che credo
siano importanti:
il primo, che la Giunta non è composta di feudi e di Assessori
che operano ciascuno nel proprio ambito separatamente e per
compartimenti stagni, la Giunta opera in modo collegiale,
d'altronde la legge di riforma è indirizzata in questo senso,
quindi c'è l'intenzione di rivedere l'organizzazione
complessiva.
Il secondo indirizzo è quello di assegnare all'esecutivo i
compiti di indirizzo, mentre una serie di altri compiti più
puramente gestionali vengono demandati ai dirigenti.
Alla luce di questo, l'osservazione sull'entità delle somme che
sono attribuibili a un assessorato o all'altro perde di
consistenza; ma se c'è questa curiosità, il dato conclusivo è che
l'anno scorso l'importo assestato era di 75 miliardi e quest'anno
l'importo di competenza è di 93,5 miliardi, tenendo conto dei
capitoli che sono formalmente iscritti sotto l'industria e di altri
che corrispondono ad altri servizi. Credo che però il dato non
abbia questo rilievo, proprio per il fatto che la Giunta opera in
modo collegiale.
Per quel che riguarda il cap. 46940 è vero che i 7 miliardi
della gestione speciale per la Finaosta sono relativi a programmi
del settore industriale, i 20 miliardi stimati per quest'anno sono
ritenuti sufficienti (perché ci sono sviluppi invece anche nel
triennale di questi interventi) per le opere che potranno essere
completate nel corso dell'anno, tenendo presente che una parte
importante di residui per questioni che riguardano prolungamenti
delle fasi di appalto sono ancora disponibili su questo
capitolo.
Esiste poi un ulteriore elemento, che credo sia importante come
indirizzo generale della politica industriale, ed è quello di non
essere più come ente pubblico costruttore di fabbricati
industriali, ma di preferire che i fabbricati vengano costruiti
direttamente dalle aziende. L'operazione che riguarda la Meridian
non ha comportato la costruzione dello stabilimento da parte della
regione, ma ha portato alla costruzione direttamente da parte
dell'azienda. Questo ha consentito di sveltire di molto i tempi ed
anche di non onerare l'amministrazione di compiti impropri.
Credo che complessivamente gli stanziamenti a disposizione
dell'Assessorato - discussi e approfonditi nell'esame con
l'Assessore alle finanze e con la Giunta - siano sufficienti a
quanto realisticamente riusciremo a fare nel corso dell'anno, e
credo che questi indirizzi di carattere politico più generale, a
cui ho fatto cenno, siano effettivi ed anche significativi.
Presidente Ha chiesto la parola il Consigliere Marguerettaz.
Marguerettaz (PpVA) Mi viene da sorridere...non era una
interpellanza, però come suol dirsi non mi ritengo soddisfatto,
anche perché quando l'Assessore parla di collegialità della Giunta,
di questa Giunta in particolare, mi fa sorridere, visto le numerose
decisioni che vengono prese non all'unanimità.
Al di là di questo discorso, a me quello che interessava non era
la competenza dell'Assessore Mafrica; avrei invece preso
l'occasione di un confronto su questo capitolo per fare un'analisi
della politica industriale che questa amministrazione vuole
perseguire.
A fronte di questo, prendo atto di un dato che a mio avviso
stride fortemente con le dichiarazioni fatte in materia di giudizio
politico su questo bilancio: questo, allora, non è il bilancio
della continuità, perché dalle parole dette dall'Assessore Mafrica
prendiamo atto che perlomeno per quanto riguarda la politica
industriale c'è stata una netta inversione di tendenza, e non da
un'amministrazione ad un'altra amministrazione, da una legislatura
ad un'altra legislatura, ma da un certo tipo di indirizzo che
questa maggioranza si era data al momento del suo insediamento, e
che aveva ribadito l'anno scorso, nel momento della presentazione
del bilancio ufficiale, e che quest'anno invece ammette non essere
l'idea migliore e pertanto dice che bisogna cambiare impostazione
alla politica industriale.
Perché faccio questo ragionamento, Assessore Lévêque? Perché su
questo capitolo specificatamente, ed è il capitolo più sostanzioso
che l'Assessorato all'industria, o la Giunta (se preferiamo parlare
di collegialità) ha a disposizione per quanto concerne la politica
industriale, se andiamo a vedere a cosa servivano nel 1995 i 40
miliardi, poi diventati 46 nell'assestato, a disposizione
dell'Assessore Mafrica, vediamo che sono serviti unicamente per la
realizzazione di stabilimenti: quelli della Sintax, della Converter
eccetera
Cosa "vient de dire" l'Assessore Mafrica? Che si è pensato che
la politica industriale non debba più perseguire la realizzazione
di stabilimenti da parte dell'amministrazione regionale. Se non è
inversione di tendenza questa nel giro di un anno, ditemi voi
cos'è.
Rimane una curiosità alla fine di tutto questo intervento, che è
sapere allora quale nuova politica industriale subentra a quella
dello scorso anno.
Presidente Pagina 162. Ha chiesto la parola il Consigliere
Viérin Marco.
Viérin M. (PpVA) Era per chiedere chiarimenti all'Assessore
Mafrica in merito al primo capitolo della pagina, il cap. 46965,
cioè quello per l'acquisizione di beni immobili inerenti all'area
industriale della Cogne. Vorrei sapere a che punto è la cosa.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Il capitolo di cui parlavamo prima è il
capitolo che è dedicato in modo specifico alla costruzione di
stabilimenti; il fatto, quindi, che con quel capitolo si
costruiscano o meno stabilimenti mi sembra legato alla natura
stessa della spesa.
Per quel che riguarda alcuni indirizzi sulla costruzione, credo
di poter dire innanzitutto che rispetto ad alcune osservazioni
fatte ieri sui dati forniti sull'occupazione e sulla proposta di un
seminario sulle prospettive, prendo l'impegno a partecipare ben
volentieri a questo seminario, facendo presente che i dati che sono
stati citati dall'Assessore alle finanze o dall'Assessore
all'industria sono dati forniti non dall'Assessorato, ma dalla
Cerved per ciò che riguarda le imprese.
La Cerved è la società che collega dal punto di vista
informatico tutte le iscrizioni delle imprese ai registri italiani,
quindi credo siano dati inoppugnabili, perché o forniti
dall'ufficio del lavoro, oppure ricavati con studi
dall'osservatorio del mercato del lavoro appositamente istituito,
adesso l'agenzia del lavoro. Tutti i dati si possono contestare
come metodologia, ma non credo che si possano considerare come
falsi.
Ricordo che nel corso del '95 dal punto di vista
dell'occupazione industriale almeno 450 posti di lavoro sono stati
creati, 200 alla Baltea Disk, 140 alla Meridian, 80 alla Converter,
30 con una nuova attività che si insedia a fianco della Tecdis; che
di questi già 200 occupati effettivamente residenti alla Baltea
Disk, 65 alla Converter, 55 alla Meridian, 20 alla Celit, che è
l'azienda che opera presso la Baltea Disk. Sono dei dati di fatto,
possono essere contestati però ci sono. Quindi la discussione sui
dati è interessante, credo che siano più attendibili i dati forniti
da un osservatorio regionale che opera su quantità vere, su numeri
precisi provenienti dalle imprese e dall'ufficio del lavoro, che
non i dati dell'Istat, arrotondati al migliaio di unità, che per la
Valle d'Aosta sono del tutto inattendibili, perché l'arrotondamento
di una unità in più o in meno di migliaia significa 2000 di
differenza che possono dipendere dall'errore statistico.
Per quel che riguarda le linee della politica industriale, credo
di poter sottolineare come siano fondamentalmente tre: il
completamento delle aree industriali esistenti e in particolare
l'area Cogne, per cui stanno procedendo le progettazioni e per la
quale sono previsti in questo caso anche i finanziamenti della
comunità; l'aggiornamento dei servizi alle imprese, a cui è stata
data molta importanza. A questo riguardo abbiamo delle leggi
innovative (ricordo la legge sulla innovazione, qualità e ricerca),
che non sono ancora sufficientemente utilizzate dalle imprese e che
stiamo cercando di modificare per poterle far utilizzare anche da
imprese con un numero più ridotto di dipendenti, da imprese
artigiane e da imprese di servizi.
La legge è all'esame della IV commissione in attesa di un
ulteriore assenso da parte della Comunità Europea. Per ciò che
riguarda l'assistenza alle imprese è stata costituita una struttura
che ha avviato i primi passi, che comincia a dare i primi
risultati, che è il centro di sviluppo, che ha in modo specifico il
compito di assistere le piccole e medie imprese. Con il centro di
sviluppo sono state avviate iniziative in questa direzione per ciò
che riguarda i rapporti per l'export, per ciò che riguarda
l'assistenza all'organizzazione delle imprese.
Anche alla parte formativa viene destinata attenzione, per
esempio alla nuova imprenditorialità sono stati destinati circa un
miliardo di fondi, in modo particolare per inaugurare una
metodologia, quella dei manager a contratto, che seguono da vicino
le imprese in difficoltà e che forniscono a queste imprese consigli
e suggerimenti sul marketing, sugli investimenti,
sull'organizzazione degli acquisti, sulla organizzazione
complessiva imprenditoriale, per aiutare imprese piccole ad avere
conti in ordine.
Per quel che riguarda la formazione nell'anno passato, sono
stati spesi per il settore industriale 6,5 miliardi: 1,5 per corsi
di preparazione ad esami, corsi di preparazione ad attività
produttive; 5 per attività convenzionate con le imprese.
Questi grosso modo sono gli indirizzi. Quanto alla domanda
specifica sui finanziamenti del cap. 46965, queste sono cifre che
fanno riferimento al pagamento delle rate per l'acquisto dell'area
Cogne; sono previsti 6,6 miliardi nel '96, 6,6 miliardi nel '97 e
ancora 19,8 miliardi nel '98, perché la spesa non è stata pagata in
una sola tranche, ma è stata diluita in più rate. Quindi questi 6,6
miliardi sono la rata del '96.
Presidente Ha chiesto la parola il Consigliere Viérin Marco.
Viérin M. (PpVA) L'Assessore Mafrica mi ha sollecitato, perché
ha fatto un discorso generale e non vorrei qui impegnarmi una mezza
giornata per parlare di politica industriale; già il mio collega
Marguerettaz ha accennato ad alcuni problemi, io ho accennato ad
altri ieri, soprattutto ad una politica errata proprio
nell'indirizzo, nel senso che non si può indirizzare la maggior
parte della politica industriale solo verso due settori, come
quello dell'informatica e del settore auto, perché quando uno dei
due settori va in crisi, va in crisi la politica industriale
complessivamente.
Ma in merito al discorso dell'occupazione volevo ricordare
all'Assessore Mafrica che i Popolari si sono presi l'impegno di
promuovere al più presto una conferenza stampa, come è stato fatto
da parte del Presidente della Giunta e dell'Agenzia del lavoro. Poi
quando l'Assessore Mafrica mi elenca i nuovi posti in bassa Valle
si dimentica di due cose.
La prima cosa, come già altri hanno accennato ieri, è che molti
di questi posti sono andati a persone fuori Valle, quindi se
andiamo ad investire per dare occupazione a persone residenti fuori
Valle è un discorso che qualcuno può accettare ed altri no;
dall'altra parte non mi si dice quanti posti invece sono venuti a
mancare in altre industrie che hanno chiuso. Quindi bisogna fare
anche una comparazione di dati.
Per quanto riguarda i dati mi si dice che è più attendibile
l'osservatore regionale, che non l'Istat: forse fa più comodo dire
che sono più precisi quei dati dell'osservatorio regionale, perché
gli stessi dati non possono essere comparati con quelli dell'Italia
settentrionale. Ricordo all'Assessore Mafrica, e chiudo questa
piccola parte di polemica che lui ha aperto, che se un domani va a
prendersi le tabelle del collocamento, quindi tabelle ufficiali
dell'Ufficio del lavoro, vedrà che dal 1991-92 ad oggi siamo
passati da 3400 disoccupati a circa 7000 nella media annuale
mensile dell'agosto 1995.
Vediamo che abbiamo quasi duplicato il numero dei disoccupati.
Che poi questo incida di più nel settore artigianale, che comunque
è sempre competenza dell'Assessore Mafrica, o nel settore
industriale, che è sempre di competenza dell'Assessore Mafrica, lo
vedremo a gennaio.
Presidente Pagina 163. Pagina 164. Ha chiesto la parola il
Consigliere Collé.
Collé (PpVA) A proposito del cap. 47500, concernente "Contributi
a consorzi e a società consortili per la costruzione, l'acquisto,
il recupero funzionale" eccetera , abbiamo una competenza di 3
miliardi con un residuo di 700 milioni, ed avevamo un assestato nel
'95 di 1 miliardo; volevo capire le motivazioni che inducono a
portare tale cifra e se la Giunta ha già in mano un programma a
proposito di questo capitolo.
Presidente Ha chiesto la parola il Consigliere Lanièce.
Lanièce (GA) Mi riferisco alla pagina 163, al cap. 47480, vi è
una diminuzione nella competenza: dai 2 miliardi dello scorso anno
si è passati a 900 milioni di quest'anno, e riguardano spese per
l'acquisizione di aree per la realizzazione di opere di
urbanizzazione e per la qualificazione e lo sviluppo di
insediamenti artigiani. Visto anche l'importanza di sostenere il
mondo artigiano, volevo chiedere le motivazioni di questa
diminuzione delle somme a disposizione.
Presidente Ha chiesto la parola il Consigliere Bich.
Bich (APA) Si può tornare alla pagina 162? E' sul cap. 46970,
concernente spese per interventi di bonifica e
reinfrastrutturazione delle aree, qui abbiamo 250mila mq che sono
assoggettati a bonifica, il problema che si pone è che la
destinazione d'uso di quell'area sul Prg di Aosta è ancora per
industria pesante a carattere siderurgico, quindi è ancora la
vecchia destinazione d'uso. Vorrei sapere la reinfrastrutturazione
come viene effettuata, cioè il piano come viene attuato: con
manufatti e infrastrutture di tipo adeguato ad una industria
leggera? Cosa si intende sistemare sui 250mila mq?
So che c'è un centro di monitoraggio in comune, però i centri di
monitoraggio non possono essere centri di elaborazione permanente,
ad un certo punto dovranno pur dire cosa vogliono fare.
Allora in questo grosso ritaglio d'area di 250mila mq, la
destinazione d'uso urbanistica quale sarà: industria leggera, piani
di zona al dettaglio per industrie a proprietà privata, o utilizzo
del diritto di superficie per consorzi, costruzione di stabilimenti
di tipo industriale?
Vorrei chiedere anche se l'amministrazione regionale, prevedendo
quindi gli insediamenti di tipo industriale, ha concordato la
variante da apportare al Prg, ben sapendo che una variante di
questo tipo comporta una procedura di approvazione che corrisponde
al tempo di almeno un anno e mezzo, due.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Rispetto alle richieste del Consigliere
Bich, per ciò che riguarda l'area Cogne, è organizzata una
procedura che è in corso di attuazione. La procedura consiste in
questo: è stato costituito un gruppo di monitoraggio composto da
funzionari regionali e comunali. Sono presenti tre funzionari
regionali: uno dell'industria, uno dei lavori pubblici, uno del
servizio studi e programmi ed è presente un esperto di urbanistica
di fiducia regionale e due tecnici nominati dal Comune.
Il comitato di monitoraggio, che riceve indicazioni dalla Giunta
regionale, ha a sua volta il compito di verificare con un gruppo di
pianificazione costituito da un economista, un urbanista, un
ingegnere esperto in infrastrutture industriali, un ingegnere
esperto in bonifica.
Il gruppo di pianificazione sta predisponendo la documentazione,
che verrà successivamente presentata all'esame della Giunta e per
ciò che riguarda gli indirizzi anche del Consiglio.
Fino a questo momento, la presenza dei rappresentanti del comune
nell'ambito del gruppo di monitoraggio, fa sì che si possano
superare tutti gli eventuali elementi che riguardino la definizione
del Prg. Rispetto al Prg approvato, la società Vallée d'Aoste
Structures ha presentato delle osservazioni; la Giunta regionale ha
preso contatti con l'amministrazione regionale, è possibile sia
seguire, come dice Bich, la strada della revisione dopo la
discussione delle osservazioni, che è una strada che viene ritenuta
più veloce, che l'approvazione del piano urbanistico di dettaglio
non appena questo sia approvato da parte della Regione.
Quindi si sta lavorando per costruire insieme al comune un
documento che sia approvato, perché già concordato nella
sostanza.
Per ciò che riguarda gli indirizzi, in queste osservazioni che
la società Vallée d'Aoste Structures ha fatto si sono affrontati
problemi simili a quelli citati dal Consigliere Bich, quindi si
sono fatte alcune osservazioni in relazione alla possibilità di
collegare una parte dell'area Cogne con il progetto F8, di
destinare la zona dove sono collocati gli uffici a terziario
pubblico e di consentire agevolmente modifiche che dovessero
avvenire nell'interno dell'area Cogne per esigenze della società, e
per poter procedere agevolmente anche alla realizzazione delle
infrastrutture necessarie sulla zona liberata.
Per questa zona liberata l'intenzione è di avere possibilità
occupazionali che riguardino da una parte l'industria
manufatturiera, perché comunque sono ipotizzabili presenze
industriali significative se vogliamo fare fronte nella zona di
Aosta ad una esigenza occupazionale specifica per l'industria, ma
anche attività che riguardino il settore artigianale, e indicazioni
in questo senso sono state date ad un gruppo di monitoraggio che a
sua volta le ha trasmesse al gruppo di pianificazione. Non appena
ci sarà questa proposta da parte del gruppo di pianificazione,
prendo l'impegno di portarla all'esame della commissione.
Per ciò che riguarda l'artigianato, devo dire che, pur non
amando la polemica, non trovo giusto ricevere osservazioni che non
ritengo fondate. Non è vero che le uniche attività industriali a
cui si è pensato nel corso del '95 sono solo informatiche o delle
auto, anche se la presenza di settori quale l'automobile a Torino,
e l'informatica a Ivrea, hanno sul territorio vicino maggiori
possibilità che non industrie localizzate altrove. Faccio presente
che la nostra regione rispetto al settore industriale non ha una
vocazione così naturale come ce l'ha per il turismo, perché gli
spazi a disposizione sono pochi, perché ci sono problemi di
attenzione all'inquinamento, perché ci sono problemi di trasporto,
perché ci sono problemi di mercati vicini, però nel 1995
investimenti importanti sono stati fatti nel settore alimentare
(ricordo gli investimenti per la Heinecken) e la Converter è una
azienda che lavora nel settore degli imballaggi alimentari, per cui
non è vero che si pensa solo all'informatica e all'automobile.
Ma l'osservazione che volevo fare è sul settore artigianale.
Quando vengono rappresentanti di altre regioni in Valle d'Aosta
ed elenchiamo il quadro degli interventi regionali a favore
dell'artigianato, dicono che nessun'altra regione dispone di questi
interventi. E sono interventi molto diffusi, che arrivano a cifre
consistenti, credo si possa parlare di una ventina di miliardi
annui che vanno a favore delle imprese artigiane.
Abbiamo una legge che permette alle piccole imprese contributi
in conto capitale fino a 30 milioni, questa legge continua ad
essere utilizzata ed è stata utilizzata nel '95 da 450 imprese;
siccome la validità dell'intervento è quinquennale, non si può fare
domanda se non ogni cinque anni, diciamo che nel giro dei cinque
anni tutte le imprese artigianali della Valle d'Aosta usufruiscono
di questa legge.
Abbiamo dei fondi per il consorzio Fidi fra gli artigiani, il
quale consorzio permette di affrontare questioni di liquidità, di
affidamento o altri investimenti. Anche quest'anno sono
riconfermati 800 milioni al capitolo 35640.
Abbiamo la legge 101, che quest'anno ha concesso finanziamenti
per 8 miliardi ad una sessantina di imprese, cioè ogni anno una
sessantina di imprese artigiane fa ricorso per i propri
investimenti a questa legge, fino a 300 milioni di lire.
L'Artigiancassa a sua volta eroga per una trentina di imprese circa
3 miliardi all'anno di finanziamenti.
Abbiamo ancora la legge 9 che permette di intervenire sui
consorzi.
Allora, rispetto alle domande specifiche sui consorzi, gli
stessi sono uno strumento che, non per espressione
dell'amministrazione, ma per espressione diretta degli interessati,
sono ritenuti molto importanti; abbiamo 8 consorzi che sono in fasi
diverse di realizzazione, quelli che hanno ultimato le opere sono
molto soddisfatti perché il consorzio consente ad ognuno di avere
tutto lo spazio di cui ha necessità, di mettere gli impianti nella
posizione voluta, di avere spese generali comuni con altri, di
avere un'area che ha un effetto moltiplicatore perché chi visita un
artigiano può anche rivolgersi ad un altro. Di questi otto
consorzi, tre sono nella Valdigne: Morgex, Courmayeur, La Thuile,
ci sono poi consorzi a Cogne, a Pollein, a Fénis, a
Pont-Saint-Martin e a Chambave. Auspico che se ne formino
ancora.
Questi consorzi riguardano oltre 100 imprese, già di dimensioni
interessanti, che si sono consorziate.
Quindi il cap. 47480 diminuisce solo formalmente perché al cap.
35060 sono stanziati 1,5 miliardi per l'acquisizione delle aree del
consorzio di Fénis.
Per quel che riguarda le spese, il miliardo del capitolo 47500,
sono spese modulate su quello che effettivamente riusciranno a fare
i consorzi di La Thuile 450 milioni, di Cogne 800 milioni, di
Pont-Saint-Martin 1,226 miliardi, di Morgex 525 milioni.
Per concludere, oltre agli interventi che ho detto per
l'artigianato, devo ricordare che c'è una legge speciale per la
formazione professionale nell'artigianato, che ha quest'anno una
dotazione di 700 milioni, che per l'artigianato tipico, vale a dire
soprattutto il settore del legno, sono previsti interventi a tutela
delle cooperative tipiche, interventi attraverso la promozione con
l'Ivat e interventi per le scuole di scultura, di intaglio.
Credo che complessivamente agli 8,6 miliardi che sono qui
elencati, si aggiungono gli otto del fondo di rotazione della 101,
i tre dell'Artigiancassa, quelli che poi vengono prelevati nella
formazione professionale, possiamo dire che per le nostre imprese
artigiane abbiamo una dotazione significativa e in questo settore,
se ci sono proposte, vengano pure.
Il problema reale che non abbiamo ancora risolto e che è da
approfondire è il seguente - mi riferisco ad una osservazione che
Linty faceva ieri - a volte deliberiamo dei mutui a favore delle
imprese artigiane, la Finaosta poi non li eroga. Ma allora la
Finaosta disattende gli indirizzi della Giunta regionale, potrebbe
chiedersi qualcuno?
No, la Finaosta ha anche il compito di verificare le garanzie e
purtroppo il problema principale per le imprese artigiane è il
problema dei rapporti con le banche e con la Finaosta dal punto di
vista delle garanzie. Su questo terreno c'è l'apertura alle
possibili proposte che non sono comunque finora venute in modo
soddisfacente, su cui si possa lavorare.
Presidente Ha chiesto la parola il Consigliere Bich.
Bich (APA) Sul 46970 c'è una contraddizione con quel che dice
l'Assessore, perché sulle scelte della infrastrutturazione di
quell'area attenzione che ad insediamenti industriali leggeri
devono corrispondere infrastrutture leggere, quindi la scelta deve
essere fatta oggi della localizzazione della tipologia industriale
che viene allocata in questa zona, non solo per lo strumento
urbanistico, che deve prevederlo ma anche per la costruzione dei
manufatti, perché rete stradale, collegamento fognario, diramazione
rete di distribuzione dell'energia, se la tipologia industriale è
quella caratterizzata da processi leggeri, non inquinanti, eccetera
, le infrastrutturazioni dovranno essere conseguenti, quindi la
scelta o è già stata fatta, oppure siamo in ritardo. E' qui che mi
sembra ci sia una contraddizione, cioè la scelta è già stata fatta;
e allora se non è stata fatta, mi sembra che stiamo procedendo
senza avere neppure gli strumenti urbanistici per procedere.
Vorrei che fosse messa l'attenzione su questo, perché l'attuale
piano regolatore prevede in quella zona, industria pesante di tipo
siderurgico, per cui bisognerà perdere del tempo per la modifica
del Prg, e non è vero che può essere fatto in itinere.
Presidente Pagina 165. Pagina 166. Pagina 167. Ha chiesto la
parola il Consigliere Collé.
Collé (PpVA) A proposito del cap. 64100, spese per la pubblicità
e azioni promozionali turistiche, abbiamo una competenza di sei
miliardi; l'anno scorso mi ero permesso di fare alcune
considerazioni su come questi soldi venivano spesi e come in alcuni
paesi vicini alla Valle d'Aosta, la pubblicità turistica della
nostra regione non venisse fatta, o comunque in maniera minore
rispetto ad altri paesi più distanti, e dove non so quanti
approdino in Valle d'Aosta.
Un'altra questione che avevo fatto presente era a proposito
degli annuari degli alberghi, era stata fatta una proposta
dall'associazione degli albergatori, e l'Assessore al turismo mi
rispondeva l'anno scorso che per quanto riguardava la promozione
era in fase di studio un programma per il prossimo anno, di cui
avrebbe messo a conoscenza il Consiglio o comunque la commissione
competente.
In modo particolare a proposito del Belgio aveva fatto presente
che ci doveva essere un progetto internazionale con la
collaborazione dell'Enit, progetto chiamato Alpi del Sole, che
doveva prendere avvio nel 1995. Volevo sapere se questo progetto è
decollato.
Per quanto riguarda il discorso della proposta fatta dagli
albergatori sull'annuario, l'Assessore ci diceva che aveva fatto
una controproposta, dicendosi favorevole a fare questo tipo di
annuario, ma dividendolo in zone ed eventualmente con la
contribuzione da parte degli stessi alla sua realizzazione.
Volevo chiedere su queste tre cose come si è mosso e se ci sono
indicazioni più precise.
Presidente Ha chiesto la parola il Consigliere Florio.
Florio (VA) In relazione al cap. 64300 vorrei avere notizie
dall'Assessore relativamente alla questione del riordino delle APT
e all'esigenza che era stata manifestata già a suo tempo in
quest'aula, di giungere alla costituzione di una unica APT
regionale. Si tratta di una questione che deve essere affrontata e
portata all'esame di questo Consiglio, e discussa in tutti i suoi
aspetti, implicazioni e conseguenze.
Presidente Ha chiesto la parola il Consigliere Marguerettaz.
Marguerettaz (PpVA) Riprendo il ragionamento di Florio sul
capitolo delle APT; già lo scorso anno se ne parlò e l'Assessore
disse che c'era stato un confronto, che era servito a determinare
il ruolo di queste APT. Al tempo stesso, come ricordava Florio,
ogni tanto il dibattito intorno alle APT rinasce e il bilancio qui
come in altre occasioni non sembra dare adito a delle scelte
diverse, nel senso che gli stanziamenti sono sempre quelli,
sappiamo a cosa servono: il 90 percento alla gestione del personale
eccetera, quindi volevo sapere qualcosa in merito.
Per quanto riguarda il cap. 64140, qui forse anche per
l'Assessore Agnesod si potrebbe fare un discorso simile a quello
fatto per Mafrica, cioè c'è un taglio a mio avviso grosso perché
abbiamo 1,7 miliardi in meno, e dato che si tratta di spese per
manifestazioni culturali di interesse turistico, un argomento di
enorme importanza per la politica turistico culturale della nostra
regione, volevo sapere se è una scelta politica quella di ridurre
queste competenze, o se invece parte di queste competenze sono
state trasferite ad altri assessori.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda la pubblicità, l'operazione che
era stata avviata lo scorso anno sul Benelux, Belgio e Olanda,
Paesi Bassi, ha avuto un buon riscontro; all'operazione Alpi del
Sole con poco costo, attraverso l'organizzazione Enit, abbiamo
aderito con altre regioni dell'Italia settentrionale e c'è stato un
riscontro positivo di presenze in questi paesi.
Non siamo andati lontano, abbiamo fatto una campagna mirata in
Italia che ha avuto un buon successo, un ritorno importante in
termini di arrivi, di presenze, in numero anche marcatamente
superiore a quella che è la media nazionale, che è stata comunque
un trend positivo per tutta l'Italia. Abbiamo avviato e si sta
attuando una campagna promozionale in Francia, che sta dando anche
questa dei risultati positivi, valutati anche dai coupons che
arrivano sui quali c'è un numero notevole di richieste di
informazioni, e questo è un sistema per quantificare l'impatto che
questa campagna ha sull'utenza.
Nel corso dell'anno abbiamo in previsione di completare questa
campagna in Italia e vedere se riusciamo a fare qualcosa magari in
qualche altro paese limitrofo; dipende poi anche dai costi delle
campagne stesse e dall'organizzazione. Comunque abbiamo affidato la
nostra promozione in Francia ad una agenzia che è stata scelta
attraverso un appalto concorso, la Publicis, e per quanto riguarda
la promozione in Italia, la Dolan, c'è ancora il contratto che è
stato deliberato in rapporto ad un appalto concorso che è in
scadenza nel 1997.
Per l'annuario rimane in piedi il discorso che avevo fatto lo
scorso anno; ci sono stati alcuni ripensamenti da parte degli
stessi operatori perché non è così scontato e così semplice, visto
il notevole passo in avanti che l'informatica ha fatto dappertutto,
che questo librone da poter consultare sia quello strumento
indispensabile che veniva ritenuto qualche anno fa o anche solo un
paio di anni fa. Probabilmente anche loro stessi hanno fatto su
questo alcune riflessioni e per quanto ci riguarda, se c'è la
compartecipazione da parte loro, siamo disponibili ad attuare
questa iniziativa.
Sull'APT esiste la necessità di un riordino; adesso stiamo
raccogliendo quelle che sono le esperienze a confronto con altre
realtà, perché è un po' un discorso che si sta sviluppando in tutta
l'Italia; da nessuna parte c'è certezza rispetto a quella che può
essere ritenuta la migliore organizzazione nel settore turistico,
quindi è un argomento su cui vale la pena fare un ulteriore
approfondimento, per non arrivare poi con dei provvedimenti su cui
dopo sei mesi o un anno dovremo ricrederci e ritornare magari a
fare degli aggiustamenti.
Questo è stato il motivo per cui questo tema ha avuto un iter
piuttosto lungo, però sono convinto che in questa fase arriveremo a
concludere nel giro di poco tempo, nel senso che si potrà discutere
e confrontarsi su un testo. Molto spesso ho sentito delle
affermazioni piuttosto superficiali, cioè l'APT unica, buttata lì,
non ha senso perché cosa significa?
Bisogna invece considerare a fondo quelle che sono le
problematiche in questo settore, che probabilmente non sono mai
state, ma non solo qui, approfondite sufficientemente perché è un
settore economico importante che complessivamente in Italia non ha
mai avuto lo spazio che avrebbe dovuto avere.
Per quanto riguarda il cap. 64140; c'è stato un taglio che è
collegato con la riorganizzazione che c'è stata nei servizi; come
Giunta abbiamo scelto la strada di unificare il servizio mostre e
metodo di competenza alla pubblica istruzione, per cui una parte di
questi fondi sono passati in competenza al capitolo della pubblica
istruzione.... 57400 e 57360...
Si dà atto che, dalle ore 10,31, presiede il Vicepresidente
Aloisi e che, dalle ore 12,05, presiede il Vicepresidente Marco
Viérin.
Presidente Ha chiesto la parola il Consigliere Collé.
Collé (PpVA) Due brevissime considerazioni. La prima,
l'Assessore giustamente ci ha informato che un settore in
evoluzione è quello dell'informatica e quindi giustamente in campo
turistico dovremo andare incontro a queste nuove esigenze. A questo
proposito mi pare giusto fare presente al Consiglio, cosa che ho
appreso anch'io pochi giorni fa, che il Trentino Alto Adige si è
dotato con il televideo della possibilità di prenotazioni
alberghiere, cioè ognuno da casa propria può vedere l'albergo nella
località che desidera con tutto quello che l'albergo può dare,
prezzi eccetera. Mi pare questa un'ottima idea, e visto che
l'Assessore ha detto che si va in questa direzione, come un po'
tutti gli altri settori, chiederei di approfondire il tema.
Una seconda valutazione positiva nelle dichiarazioni fatte
dall'Assessore è che, rispetto a quanto detto negli ultimi sei
mesi, mi pare ci sia un leggero cambiamento di rotta. Mi era parso
di capire negli ultimi mesi che si andasse verso il discorso di una
APT unica, e invece rilevo che c'è la volontà di affrontare
seriamente questo problema, che la risoluzione del problema non è
quella dell'APT unica. Sicuramente i Verdi non saranno troppo
contenti perché nel loro programma hanno inserito il progetto di
un'APT unica, comunque noi siamo soddisfatti di quanto detto
dall'Assessore.
Presidente Ha chiesto la parola il Consigliere Parisi.
Parisi (VAP) Per quanto riguarda il cap. 64200, credo che si
tratti dei percorsi delle alte vie. Siccome non vedo più alcun
finanziamento per quanto riguarda questo tipo di discorso e siccome
le alte vie hanno costituito nel passato un'importante iniziativa,
volevo sapere dall'Assessore se questa problematica è stata
affrontata, perché mi risulta che c'è stato un periodo di
interruzione della funzionalità di questi percorsi. Volevo sapere
se questo discorso è stato ripreso e se è stato avviato a
soluzione.
Per quanto riguarda il discorso più generale della pubblicità,
dicevo anche nel mio intervento precedente che bisogna vedere il
tipo di pubblicità che viene fatto, cioè il prodotto che viene
presentato all'esterno come Valle d'Aosta, perché se il discorso è
sempre lo stesso ed è riferito solo al periodo invernale o al
periodo estivo, evidentemente lascia il tempo che trova, le nostre
aziende alberghiere comunque rimangono in crisi.
Questo perché il periodo di occupazione media delle camere è
molto limitato e l'incidenza delle spese gestionali fisse è
talmente elevata, per cui normalmente sono fuori mercato. Volevo
sapere dall'Assessore quali iniziative sta intrapredendendo
l'Assessorato, per cercare di diversificare quella che è l'offerta
turistica; ormai è tanto che se ne parla in questo Consiglio, però
mi sembra che non sia venuto fino adesso ancora nulla di nuovo. Per
quanto riguarda il turismo culturale, ma in termini realistici,
quali sono le offerte che vengono fatte all'esterno?
In merito poi a tutto l'altro campo che riguarda l'offerta
turistica giovanile, quella della terza età, e del turismo
cosiddetto verde, sarebbe interessante sapere quali iniziative e
quale tipo di offerta viene fatta all'esterno, per cercare di
allungare quelli che sono i tempi medi di occupazione delle stanze,
perché fintanto che facciamo lo stesso tipo di pubblicità,
evidentemente non si può pensare che la nostra offerta turistica
possa essere competitiva.
Si parla sempre del Trentino; sarebbe interessante che qualcuno
andasse a vedere il tipo sia di pubblicità sia di offerta che viene
fatta dal Trentino, altrimenti facciamo sempre lo stesso discorso e
i nostri alberghi chiudono, perché poi le statistiche sono molto
spesso false. L'Assessore sa benissimo che ci sono tante industrie
alberghiere in crisi e che sono fallite; sa benissimo che l'aumento
della ricettività alberghiera è fatto in determinate zone, mentre
ci sono molte altre industrie alberghiere, anche di piccola
dimensione, riferite in modo particolare alle piccole località che
hanno chiuso e che in passato svolgevano un'attività anche di
carattere sociale.
Credo che se non ci si mette in testa di cambiare completamente
questo tipo di logica, avremo sicuramente a Courmayeur o a Cervinia
un incremento enorme di industrie turistiche, però abbiamo tutto il
resto della Valle d'Aosta che non avrà più neanche una struttura
alberghiera, con grave danno non solo di ordine occupazionale, ma
di ordine sociale. E' lo stesso discorso che si sta facendo per
l'agricoltura.
Allora, bisogna modificare quello che fino adesso è stato fatto,
anche il modo di incentivare queste attività, perché è molto comodo
aprire una località alberghiera a Courmayeur o in una località dove
l'attività è fatta sia per il periodo invernale sia per il periodo
estivo; è molto più difficile e meno allettante per il privato
andare ad investire là dove ci sono enormi difficoltà.
Per quanto riguarda il problema della pubblicità e dell'offerta
del prodotto, credo che sia molto limitativo parlare sempre delle
strutture che devono fare la pubblicità o che devono gestire
l'offerta turistica, perché il discorso che sta venendo fuori
dell'APT unica (su cui alcuni sono in favore, altri contro) mi fa
tornare in mente quello che è stato fatto qualche anno fa, quando
una APT unica non era l'ideale per fare la pubblicità della nostra
offerta turistica e si è parlato allora di quattro APT, di cinque,
poi si è arrivati a nove APT perché bisognava accontentare le varie
richieste che venivano dal territorio.
Per quanto riguarda questo tipo di problematica, sono d'accordo
con l'Assessore, affrontiamola pure, però dobbiamo affrontarla
insieme a quelle che sono le competenze di questi enti, altrimenti
se non riusciamo a stabilire le competenze operative di ognuno,
facciamo solo una grande confusione. Allora non è più un discorso
se deve essere una APT o dieci APT a gestire i vari problemi della
pubblicità, ma se è soltanto un assessorato o se è addirittura un
altro organismo, perché qua facciamo come il gatto che si morde la
coda, creando solo una enorme confusione all'esterno.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Ho l'impressione che la confusione non sia solo
all'esterno, ma ci sia confusione anche in quest'aula, quindi è
importante affrontare l'argomento.
Come ho detto prima, mi impegno a portarlo in breve tempo,
diciamo nel giro di qualche mese, forse anche prima, probabilmente
all'inizio del 1996 riusciremo a discutere in commissione su questo
argomento. Chiaramente su questo si sente spesso dire tutto e il
contrario di tutto, perché è un argomento molto malleabile e si può
fare una grossa teoria e una grossa filosofia, però in definitiva
bisogna andare ad incidere dove i punti sono più delicati.
La questione dell'equilibrio delle nostre località è un problema
su cui abbiamo cercato di dare qualche indicazione per portarlo a
soluzione; c'è il progetto per la valorizzazione dei sentieri
culturali e paesistici, che è un progetto co-finanziato dalla
Comunità Europea che sta andando avanti, è in fase di attuazione.
Abbiamo iniziato il progetto pilota ad Arnad e stiamo lavorando per
tutto il bacino del fondovalle, che parte da Pont-Saint-Martin e
arriva a Morgex.
Esiste sempre in questo settore il progetto per la
valorizzazione del forte di Bard e del borgo, che rappresenta un
punto qualificante nella diversificazione della nostra offerta
turistica; c'è la legge che dovrebbe passare in Consiglio oggi
pomeriggio che riguarda l'extra alberghiero, che va a dare una
risposta a tutta una zona di media montagna, di fondovalle, dove è
difficile investire nell'alberghiero, perché l'albergo con i costi
che la struttura comporta non riesce a rimanere competitivo.
Quindi si rischia di non avere l'imprenditore, perché noi
possiamo fare tutte le nostre considerazioni, però l'imprenditore
privato sicuramente deve seguire le leggi di mercato, per cui
investe là dove l'investimento ha una certa redditività.
Per quanto riguarda questo, la legge sull'extra alberghiero può
dare una risposta a questi interrogativi, in quanto prende in
considerazione alcune strutture, ad esempio le camere in affitto,
la risposta agli ostelli della gioventù, settore nel quale non si è
mai legiferato in Valle d'Aosta, le case per ferie, i punti fissi
dove possono riposare coloro che fanno le camminate in montagna, i
bivacchi; poi sono compresi in questa materia anche i rifugi
alpini. Questa, ripeto, può essere una risposta, perché là dove non
è possibile per motivi economici aprire un albergo, può inserirsi
una offerta di questo tipo che viene fatta comunque e sempre da un
operatore turistico, perché chi gestisce queste strutture di camere
alberghiere, al massimo sei, deve essere iscritto al REC, deve
avere tutti i requisiti di operatore turistico, ma è una offerta
che può dare una soddisfacente risposta in termini di ricettività
nelle zone più difficili dove minore è l'incentivo da parte
dell'imprenditore privato ad investire.
La pubblicità è un argomento anche questo molto discutibile,
però i dati sono a nostro favore; abbiamo avuto un incremento di
presenze e di arrivi nettamente superiore a quelle che sono le
altre realtà italiane, compreso il Trentino, quindi qualcosa che ha
funzionato bene c'è. Se sono andati a Courmayeur, a Cervinia o a
Champoluc o a Gressoney e non sono andati in altre località, il
discorso si riallaccia a quello che dicevo prima; però riuscendo a
portare a compimento quelli che sono già i progetti avviati sia sui
sentieri, Forte di Bard, sia i progetti che stiamo in questo
momento cercando di completare e di cui terremo informate le
commissioni competenti in un prossimo futuro, potremo pubblicizzare
queste zone, che sono cosiddette zone minori da un punto di vista
dell'offerta turistica.
Per il problema del sistema elettronico, sollevato da Collé,
abbiamo dato l'incarico all'INVA e al CED di studiare un sistema
elettronico per la Valle d'Aosta e alla fine dell'anno ci
consegnano il prodotto.
Questo sistema è collegato con il Trentino, con cui stiamo
andando avanti insieme; c'è anche qui un discorso generale che vale
per tutte le regioni riguardante il turismo, con gli altri
assessorati al turismo abbiamo fatto un incontro con il
sottosegretario alla presidenza del Consiglio dei ministri che si
occupa di turismo e su questo settore specifico siamo riusciti ad
arrivare in tempo utile, perché coloro che sono già partiti, come
la Toscana, stanno rifacendo tutto l'impianto con dei costi
abbastanza importanti, perché già l'investimento è di parecchi
miliardi e devono riprendere di nuovo il discorso di
aggiornamento.
Siamo in questa fase e stiamo cercando, anche qui se riusciremo
ad impostare un progetto comunitario per poter far fronte alle
spese in misura più soddisfacente e quindi non mettendo solo come
Valle d'Aosta, però questo è un discorso di là da venire, stiamo
cercando - dicevo - se ci sono gli spazi e se ci sono i partner che
possono collaborare con noi.
Presidente Do il benvenuto al prof. Formica, che è in tribuna
con una sua scolaresca. Pagina 168. Ha chiesto la parola il
Consigliere Collé.
Collé (PpVA) A proposito del cap. 64330, contributo per la
formazione professionale turistica, ho avuto modo alcuni mesi fa di
partecipare ad un convegno organizzato dalla Fondazione, dove
veniva presentato lo studio Rubierre che è una indagine fatta con i
nostri ristoratori, dove si vanno ad evidenziare alcune carenze.
Questo studio è costato 120 milioni e lo stesso presidente della
Fondazione ha detto che questo era il primo lavoro concreto che la
stessa portava a termine.
Ora la mia domanda è per sapere cosa prevede la Fondazione
turistica di fare nel 1996, in modo particolare non vorrei che
anche qui nascesse una piccola Agenzia del lavoro, nel senso che a
quel convegno, nella parte finale, mi è parso di capire che si
vuole andare incontro a dei corsi di formazione, mi risulta che
alcuni sono già stati fatti. Comunque, siccome mi sto ancora
informando su questo, nel mese di gennaio presenterò
un'interpellanza per conoscere dei dati più reali. Tuttavia la
richiesta che faccio è per sapere, oltre ai compensi per gli
amministratori, quali programmi vi saranno per il 1996, che compiti
e cosa pensa di portare avanti la Fondazione per il turismo.
Presidente Ha chiesto la parola il Consigliere Parisi.
Parisi (VAP) Sempre sul cap. 64330 volevo sapere dall'Assessore
se ha dei dati concernenti quello che è l'inserimento nel mondo del
lavoro di tutto questo personale che viene addestrato dalla scuola
alberghiera, e se si riesce attualmente a dare risposta a tutte le
richieste che vengono presentate per aderire a questa scuola.
Mi riferisco a quelli che sono dati del passato, però mi sembra
che il discorso della preparazione professionale sia legato anche a
quella che è la capacità della nostra industria alberghiera ad
offrire occupazione a questi giovani; ed è il discorso da cui si
parte. Volevo sapere dall'Assessore se i dati sono sempre gli
stessi.
Volevo poi dire all'Assessore che non dobbiamo enfatizzare
troppo la legge sull'extra alberghiero, perché lì arriviamo dopo 12
anni, quella è la legge quadro del 1983. Non voglio con questo
accusare l'Assessore Agnesod di un qualcosa che lui finalmente è
riuscito a portare avanti, però lì arriviamo con 12 anni di
ritardo. E poi quella non va a sostituire assolutamente il discorso
della ricettività alberghiera, che è tutt'altra cosa.
Possiamo avere anche delle visioni diverse, poi ne parleremo
quando si approverà la legge, però quello che mi interessava sapere
è quale tipo di discorso si intende fare per aumentare
l'occupazione media delle stanze, quindi la diversificazione del
turismo, perché questo è legato strettamente alla formazione
professionale. Fintanto che l'albergo lavora per due mesi all'anno,
non avrà mai la possibilità di dare occupazione ai ragazzi che
escono da questa scuola.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda lo studio Rubierre, presentato
nel corso di quel convegno che c'è stato a Saint-Vincent un po' di
tempo fa, quello studio è stato voluto di comune accordo fra
l'Assessorato e la Fondazione, finanziato dall'Assessorato, e ci ha
fornito alcuni dati su cui occorre riflettere sicuramente, penso
sia anche importante fare il punto delle situazioni ogni tanto per
capire quali sono l'evoluzione e la situazione del settore.
La modalità con cui si intende operare non è assolutamente
secondo quella che può essere una ipotesi che è stata ventilata dal
Consigliere, una nuova Agenzia del lavoro, ma è un sistema di
lavoro che deve essere fatto in stretta collaborazione fra i due
enti; quindi con l'Agenzia del lavoro c'è una collaborazione
sull'impostazione tecnica dei corsi con la competenza specifica del
settore turismo che è della Fondazione, però è una collaborazione
stretta fra i due enti. Questo va sottolineato, proprio per evitare
questo rischio che veniva espresso dal Consigliere, cioè di avere
due strutture-doppione in questo settore. Per evitare il doppione
c'è questa stretta collaborazione fra le due agenzie.
C'è stato un consiglio di amministrazione ieri pomeriggio, so
che l'Agenzia del lavoro sta preparando il programma di interventi
che saranno proposti all'Assessorato nel '96, non appena sarò in
possesso del programma che l'Agenzia prevede di attuare nel corso
del '96, ne terrò informato la commissione, o chi lo vorrà
richiedendolo all'Assessorato.
Per quanto riguarda l'osservazione espressa da Parisi, i corsi
per la scuola alberghiera sono frequentati ed hanno degli ottimi
risultati, sono persone che poi vengono inserite in questo settore
e alcune devono uscire dalla Valle d'Aosta, mentre altri, una
piccola percentuale, non li segue più, come avviene in tutte le
scuole dove esiste sempre una piccola percentuale di persone che
non segue l'indirizzo che ha scelto durante gli studi. Dei dati ci
sono, non li ho sotto mano, comunque rispetto a quest'anno sulle
richieste di iscrizione ci sono state 2 o 3 persone che non sono
state accettate in base a dei test che sono stati fatti da una
agenzia esterna alla regione.
Per completare la stagionalità sicuramente c'è da lavorare sul
settore che dicevo prima, sull'aspetto del turismo culturale e del
turismo della terza età, per cercare di migliorare questi
aspetti.
Presidente Pagina 169. Pagina 170. Ha chiesto la parola il
Consigliere Lanièce.
Lanièce (GA) Volevo chiedere all'Assessore delucidazioni in
merito al cap. 64540, che riguarda contributi alle società
funiviarie per la realizzazione di impianti di innevamento
artificiale. In riferimento a quanto inserito nel bilancio di
previsione dello scorso anno, vediamo che si passa da una
competenza di 4 miliardi del '95 ad una competenza di 2,5 miliardi
di quest'anno e da un residuo di 2,6 miliardi ad un residuo attuale
di 4,8 miliardi. Volevo chiedere delucidazioni in merito, vista
l'importanza di questo capitolo di spesa.
Presidente Consigliere Collé? La stessa domanda.
Ha chiesto la parola l'Assessore al turismo, sport e beni
culturali, Agnesod.
Agnesod (UV) Devo dire che su questo capitolo ci sono 8 miliardi
nel triennio. Dobbiamo fare anche un'altra considerazione: che in
questo momento i comprensori della Valle d'Aosta sono serviti circa
all'85-90 percento già di innevamento artificiale, quindi sarà
comunque un capitolo che andrà ad esaurimento proprio in funzione
di questo. In base alle richieste che abbiamo in questo momento in
Assessorato, abbiamo previsto questa spesa che è sicuramente
soddisfacente delle richieste che ci sono e delle iniziative
avviate, per cui pensiamo che nel '96 riusciamo a realizzarle.
Abbiamo Pila, Chamois, La Thuile, completamenti vari, e La
Thuile, innevamento piste 5 e 6.
Presidente Pagina 171. Ha chiesto la parola il Consigliere
Collé.
Collé (PpVA) A proposito del cap. 64580, qui abbiamo i
contributi ad enti per l'acquisto di mezzi battipista per piste di
fondo, con una competenza di 600 milioni. Volevo chiedere
all'Assessore se questa cifra è soddisfacente per le richieste e se
ritiene che la stessa sia necessaria.
La stessa domanda la voglio fare per il cap. 64600, contributi
ad enti per spese di gestione, di manutenzione e piste di sci di
fondo: mi sembra che 200 milioni siano pochini, però chiedo
delucidazioni all'Assessore.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda i contributi per l'acquisto di
mezzi battipista, riguardano le richieste che sono state fatte
anche qui dall'APT di Cogne, 160 milioni, istanze in corso di
formalizzazione, 120 milioni, comune di Courmayeur, 160 milioni. Le
previsioni sono queste, vediamo se saranno formalizzate e
completate durante l'anno, perché bisogna vedere se l'ente ha la
parte sufficiente per riuscire a coprire. Abbiamo visto già in
passato che ci sono questi dubbi sugli acquisti.
Per il cap. 64600, contributi per spese di gestione e di
manutenzione delle piste, le cifre sono riferite alle piste di
fondo esistenti, che corrispondono a 200 milioni, in rapporto ai
parametri della legge.
Presidente Pagina 172. Ha chiesto la parola il Consigliere
Chiarello.
Chiarello (RC) Il cap. 64660 ha previsto una competenza che è
più del doppio dell'assestato dello scorso anno; vorrei capire
quali sono i motivi e cosa si prevede in questa competenza.
Presidente Ha chiesto la parola il Consigliere Collé.
Collé (PpVA) La prima domanda era la stessa del collega
Chiarello. La seconda domanda è relativa al cap. 64680, contributi
a favore di società minori che gestiscono gli impianti di risalita,
dove abbiamo una competenza di 150 milioni. Anche qui la domanda è
la stessa e tutte e tre le domande, quelle della pagina precedente
e di questa, si riferiscono a situazioni direi particolari, ovvero
situazioni di piccole stazioni di sci che abbiamo nella nostra
regione.
Se abbiamo capito qual'è la politica fatta dalla maggioranza per
quanto riguarda le stazioni importanti, vorremmo capire
dall'Assessore che politica la Giunta intende portare avanti per le
piccole stazioni che credo abbiano un loro ruolo in Valle
d'Aosta.
Un ruolo importante dal punto di vista economico e turistico per
delle piccole realtà e comunità, e quindi credo che questo
interesse ci debba essere anche da parte della Giunta. Vorrei avere
conferme se la politica delle piccole stazioni continua ad andare
avanti, se c'è la volontà di portarla avanti e se l'Assessore,
oltre a questi piccoli capitoli che abbiamo visto, ha previsto
qualcos'altro all'interno del bilancio per le piccole stazioni di
sci.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda il cap. 64660, spese per il
finanziamento del fondo regionale di rotazione per impianti di
risalita, questo potrebbe anche essere messo in relazione al cap.
64800, che riguarda i contributi, nel senso che uno riguarda i
mutui e l'altro il contributo.
Abbiamo fatto la scelta, anche per dare maggior peso a quello
che è l'intervento delle società stesse, della strada del mutuo
piuttosto che quella del contributo, quindi ridurre leggermente il
contributo rispetto al mutuo, ed abbiamo una serie di interventi
necessari e richieste presentate già passate in commissione, per
cui era necessario preparare questo importo in bilancio.
Per le piccole società c'è la volontà di far fronte alle
richieste, c'è la Crevacol di Saint-Rhêmy e la Sitib di Brusson che
hanno chiesto ed abbiamo messo in previsione quello che è
necessario.
Presidente Ha chiesto la parola il Consigliere Chiarello.
Chiarello (RC) L'Assessore ha richiamato il cap. 64800, dicendo
che si è ridotto di un paio di miliardi la previsione....
(...Interviene l'Assessore Agnesod, fuori microfono...)
Presidente Pagina 173. Ha chiesto la parola il Consigliere
Parisi.
Parisi (VAP) I capp. 64820 e 64821 sono due capitoli che
riguardano le infrastrutture di carattere ricreativo-sportivo;
volevo chiedere all'Assessore quali sono le iniziative importanti
che riguardano questo settore e se ha intenzione o pensa di tirar
fuori quell'incarico che era stato dato per il progetto del piano
fluviale, che deve essere in qualche cassetto dell'Assessorato. Era
stato fatto uno studio e la Regione aveva speso un bel po' di
soldi, però non si è più saputo niente. Volevo sapere cosa ne pensa
di quel progetto l'Assessore e di quello studio che era stato
fatto, cioè se è stato messo nel cestino dei rifiuti o se si pensa
di far qualcosa, tenuto conto che quello era legato anche al
discorso del turismo equestre e a tutti quegli sport che sono
emergenti in Valle d'Aosta in questo momento.
Presidente Ha chiesto la parola il Consigliere Collé.
Collé (PpVA) A proposito del cap. 64800, contributi agli
impianti di risalita di particolare importanza sciistica, qui
passiamo da un assestato di 9,5 miliardi ad una competenza di 7
miliardi e ad un residuo di nove. Volevo sapere dall'Assessore dove
si pensa di intervenire nel 1996.
Presidente Ha chiesto la parola il Consigliere Lanièce.
Lanièce (GA) I colleghi che mi hanno preceduto hanno già
evidenziato le domande che volevo fare. Volevo solo chiedere sia
sul 64800 sia sul 62220 una spiegazione anche sull'elevato numero
di residui: abbiamo 9 miliardi nel 64800 e 11,6 miliardi nel 64220,
quindi in questa pagina abbiamo 20 miliardi di residui.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda i residui, sono finanziamenti
in conto investimenti, quindi sono opere in corso che sono fatte
dalle società, mano a mano che vengono fatti gli stati di
avanzamento finanzieremo. Quindi li abbiamo impegnati in questo
momento e le società stanno lavorando.
Per quanto riguarda il cap. 64800 è prevista la telecabina
Valtournenche - Cime Bianche, e la seggiovia Weissmatten, la
funivia Staffal - Sant'Anna a Gressoney, la Bontadini - Col
Théodule al Cervino, e la telecabina Valtournenche - Cime
Bianche.
In merito alla richiesta fatta da Parisi, questo capitolo
prevede il finanziamento di quelle opere che noi abbiamo votato nel
programma di luglio, in base alla legge 45.
Per quanto riguarda il piano fluviale, è un'iniziativa
interessante, che però a mio modo di vedere deve coinvolgere i
comuni interessati, e devono essere loro stessi che poi richiedono
e si impegnano a realizzare questo tipo di iniziativa; non può
essere un'imposizione da parte della Regione. Credo che da questo
punto di vista sia necessario collaborare e cercare di stimolare i
comuni stessi, e questo è un impegno che mi prendo.
Presidente Pagina 174. Ha chiesto la parola il Consigliere
Marguerettaz.
Marguerettaz (PpVA) Su due capitoli. Il 64847 è in bianco, come
suol dirsi, ma ricordo che l'anno scorso c'era un assestato di
mezzo miliardo, adesso non ricordo più a quale intervento si
riferisce. Non pretendo che l'Assessore mi risponda, ma se si
ricordasse mi farebbe una cortesia.
Il capitolo seguente, il 64852, riguarda le spese per la
ristrutturazione di un fabbricato di proprietà regionale da
destinarsi a foyer de montagne in Valgrisenche; vedo una forte
contrazione delle competenze, nel senso che su un assestato di 827
milioni dello scorso anno si passa ad una competenza di soli 200
milioni per quest'anno. Vorrei sapere se questi stanziamenti
servono per concludere la fase dei lavori, e se così non fosse per
quale motivo non sono stati stanziati i maggiori fondi.
Presidente Ha chiesto la parola il Consigliere Parisi.
Parisi (VAP) Mi permetto di fare qualche domanda, purtroppo
l'Assessore in commissione ci ha detto poco, quindi sono obbligato
a fare qualche domanda in Consiglio...
(...Intervento dell'Assessore Agnesod, fuori microfono...)
...allora la colpa era di tutti, la colpa era anche dei
commissari che hanno fatto poche domande; accetto la
giustificazione dell'Assessore.
Il cap. 64847 credo sia legato al cap. 64840 ed è sempre
quell'area in viale Chabod... non so se è quella, poi l'Assessore
ce lo dirà.
Mi sembra che ieri l'Assessore Lévêque accennasse a qualcosa che
faceva riferimento ad una situazione che finalmente si è sbloccata;
volevo sapere dall'Assessore se oltre a quello che ha detto
l'Assessore Lévêque ci può dire qualcosa in più rispetto a questo e
rispetto a tutte quelle altre iniziative che erano state prese in
passato. Ieri facevo riferimento a quell'accordo di programma che
era stato fatto fra l'Assessorato al turismo e il comune di Aosta
per una serie di iniziative che dovevano riguardare tutti gli
impianti sportivi e quindi dare tutto quel tipo di servizi che
attualmente non riusciamo a dare non solo al turista, ma anche ai
cittadini valdostani. Volevo sapere se c'è qualche iniziativa, a
prescindere dal programma che l'Assessore ci ha presentato in
luglio.
Presidente Ha chiesto la parola il Consigliere Florio.
Florio (VA) Sono interessato alle domande già fatte sul cap.
64847, ma vorrei fare una brevissima considerazione sugli ultimi
tre capitoli della pagina, quelli nei quali si parla di sviluppo
alpinistico ed escursionistico. Volevo solo sottolineare la
differenza esistente fra gli investimenti in questo tipo di turismo
e gli investimenti nel turismo cosiddetto tradizionale, da tutti
noi conosciuto e curato e le cui ricadute complessive sul
territorio sono talvolta micidiali.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda l'osservazione di questi due
capitoli, 64847 e 64852, relativamente alla realizzazione di
un'area attrezzata di interesse turistico in Aosta, che è in viale
Chabod, e quella di Valgrisenche, sono partite tutte e due insieme
in base alla legge sui mondiali del '90, la legge 556/88, e l'area
di Valgrisenche si sta completando; quei 200 milioni di lire sono
proprio a completamento delle ultime ristrutturazioni del
fabbricato. Invece per l'area di Aosta purtroppo sono passati
troppi anni e non riusciamo più a realizzare questo intervento,
perché dallo Stato non c'è più la possibilità di finanziamento,
dall'88 al '95 sono scaduti i termini.
Per l'accordo di programma del CONI, quello che diceva prima
Parisi, nella delibera di luglio che abbiamo votato ci sono le
opere previste dall'accordo di programma firmato con il CONI,
palazzetto dello sport e sistemazione dell'area; quindi in pratica
la risposta è tutta lì.
Presidente Ha chiesto la parola il Consigliere Marguerettaz.
Marguerettaz (PpVA) C'è un'ultima cosa che volevo sapere, se è
possibile, sull'area attrezzata per i turisti in viale Chabod ad
Aosta: guardando il bilancio dello scorso anno la Regione aveva
speso dei soldi in questo senso, dalla risposta dell'Assessore
sembrava che fosse un gioco di competenze fra finanziamenti dello
Stato e ruolo del comune, mentre, ripeto, dal bilancio dello scorso
anno sembrava che anche la Regione avesse speso dei soldi.
Era questo che volevo sapere dall'Assessore: se ricorda per cosa
erano stati spesi questi soldi.
Presidente Ha chiesto la parola il Consigliere Parisi.
Parisi (VAP) Volevo dire all'Assessore che l'incarico per la
progettazione lo aveva dato l'Assessorato al turismo e i
professionisti incaricati erano Masco e Bettiol; il dott. Bagnana
sicuramente ha questo progetto in qualche cassetto, quindi se
l'Assessore vuole andare a vedere, è stato modificato innumerevoli
volte, però sembrava che la cosa fosse andata in porto.
Adesso ci dice che non viene più realizzato perché ci sono altre
implicazioni, però se l'Assessore vuol parlare con l'architetto
Bagnana, sicuramente tirerà fuori questo progetto.
Presidente Pagina 175. Ha chiesto la parola il Consigliere
Collé.
Collé (PpVA) A proposito del cap. 64925, acquisto di beni mobili
e attrezzature di gioco per il Casinò, qui abbiamo un residuo di
2,950 miliardi e non c'è nulla in competenza. Volevo chiedere se
nei 2,950 miliardi di lire è stato acquistato tutto il necessario
per il funzionamento della Casa da gioco, se per quanto riguarda
l'hardware e software invece è un discorso a parte, viene inserito
in altro capitolo, perché non vedo nulla in competenza e non mi
risulta che già sia stato acquistato.
Visto che parliamo di questo - anche se non è attinente a questo
capitolo ma fa comunque parte delle vicende del Casinò - volevo
sapere se è stato messo un apposito capitolo o se rientra nel
discorso dei beni patrimoniali della Regione l'acquisto eventuale
dei terreni per rompere l'accerchiamento della Casa da gioco.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda questo residuo, con tutta
probabilità con la Giunta di domani si estingue perché era una
quota che era stata prevista per l'acquisto di tutta una serie di
attrezzature aggiuntive rispetto a quelle acquisite ai sensi
dell'articolo 20. Però non si prevede attualmente che ulteriori
acquisti di questo genere debbano essere fatti, per cui non c'è
nulla a competenza '96, anche perché la visibilità sul '96 dipende
da tanti fattori.
Per quanto riguarda invece gli acquisti delle aree, come abbiamo
visto ieri, nel budget previsto da questo bilancio non è previsto
quell'ammontare per tante ragioni: perché è incerta allo Stato la
situazione in essere; perché i valori non sono definiti; perché i
tempi eventuali di pagamento sarebbero da discutere, per cui su
quali esercizi e quali cifre da mettere poteva costituire davvero
un impegno di cifre non supportate da una reale situazione.
Presidente Ha chiesto la parola il Consigliere Collé.
Collé (PpVA) Solo per una piccola considerazione. Credo che
buona parte di quanto detto dall'Assessore sia corretto, tuttavia
credo che come volontà politica di principio secondo noi sarebbe
stato positivo inserire questo capitolo, facendo così intravedere
la volontà politica di procedere celermente su questo discorso.
Presidente Pagina 176. Ha chiesto la parola il Consigliere
Linty.
Linty (LN) Sono preoccupato dalla sostanziosa diminuzione del
cap. 65200, spese per finanziamenti sui fondi regionali di
rotazione istituiti per lo sviluppo di iniziative economiche nella
fattispecie - capo II - gli alberghi. Questo perché, è vero che nel
passato a mio modo di vedere sono stati commessi dei clamorosi
errori di valutazione e sono degli errori che oggi restano davanti
agli occhi di tutti, soprattutto per quelli che entrano in Aosta e
si trovano l'hôstellerie du Cheval Blanc chiusa.
Quindi imprese e finanziamenti di strutture faraoniche che sono
delle vere e proprie cattedrali nel deserto, non penultima è stato
l'Hôtel Monboso di Gressoney-La-Trinité, una megastruttura che non
riesce a decollare, non è mai decollata, è andata bene i primi 3-4
mesi perché c'era un richiamo turistico, adesso parte di questa
verrà destinata a mini-alloggi che vanno ad inficiare l'attività
turistica sul territorio.
Dicevo, preoccupato; in teoria dovrei essere contento perché c'è
una diminuzione di 12 miliardi di lire, però io credo che sia
giunto il momento per questa regione di seguire dei modelli che in
altre realtà sono stati ampiamente sperimentati, mi riferisco ai
famosi Gasthof altoatesini. Quindi il finanziamento della struttura
alberghiera è necessario e deve nel limite del possibile essere
mantenuto stabile di anno in anno, ma non più per finanziare delle
grosse strutture, bensì delle strutture anzitutto a misura d'uomo,
a misura di quelli che sono i nostri comuni di media e di alta
montagna, che consentano anche una gestione dell'attività turistica
ricettiva a livello familiare.
Perché se facciamo un megacomplesso, questo ci richiede una
manod'opera incredibile, con dei costi di gestione che chiaramente
lievitano con il passare dei giorni e non dei mesi. Mentre se
finanziamo delle strutture più piccole e più a misura d'uomo
otteniamo due risultati: quello di avere un'economia di spesa da
parte di chi gestisce queste strutture, quello di concorrere in
modo attivo alla ristrutturazione degli edifici caratteristici
della nostra regione.
Quindi credo sia indispensabile per il futuro fare delle scelte
politiche che vadano in questa direzione ed abbandonare la
costruzione di grandi casermoni, che sovente vengono gestiti da
soggetti esterni alla Valle d'Aosta, ma che alla fine sul
territorio, nel piccolo comune, non lasciano nulla di positivo e
soprattutto non lasciano un reddito.
Presidente Ha chiesto la parola il Consigliere Parisi.
Parisi (VAP) L'ultima domanda all'Assessore per quanto riguarda
il cap. 65200. L'Assessore diceva che è stato diminuito il
capitolo, in quanto attraverso la rotazione adesso si ha la
possibilità di disporre delle risorse necessarie per far fronte
alle domande che vengono presentate dagli interessati, però credo
che questo significhi anche un'enorme diminuzione di domande che
vengono presentate per interventi di riqualificazione di quella che
è la ricettività alberghiera.
Mi risulta che ancora esiste un'enorme quantità di strutture che
sono inadeguate e che quindi con l'entrata in vigore della legge
che riguarda gli impianti di sicurezza, mi riferisco in particolare
agli impianti antincendio e così via, e l'adeguamento a quelle che
sono le normative per l'eliminazione delle barriere
architettoniche, molte strutture saranno obbligate ad effettuare
degli interventi.
Precisando già che non sono molto d'accordo con quanto diceva
Linty, perché il fatto di creare una struttura di un certo tipo può
essere qualificante per una località, e bisogna tener conto che
attraverso la legge 33 il tetto massimo di differenziamento ammonta
a 4,5 miliardi come spesa, e chi va a fare un investimento di quel
genere, investirà sicuramente ben al di là dei 4,5 miliardi di
tetto finanziato dalla regione, vorrei dire che si tratta solo di
programmare questo tipo di interventi, per evitare che poi vengano
realizzati in posizione dove non c'è un bacino di utenza tale da
poter garantire una gestione economica valida.
Le domande che volevo fare all'Assessore sono queste: se non
ritiene che, come dicevo prima, vada modificata anche la filosofia
della legge 33, per cercare di incentivare quelle piccole realtà
che oggi non sono più incentivate né sotto l'aspetto finanziario,
né attraverso quelli che sono gli strumenti urbanistici, ad essere
realizzate in località dove non vi sono quelle capacità di offerta
turistica tali da giustificare un intervento di qualsiasi
privato.
Presidente Ha chiesto la parola il Consigliere Linty.
Linty (LN) Una brevissima replica. Sono sicuro del fatto che non
sia la regione a finanziare in toto queste megastrutture, tant'è
che se ricordo bene l'Hôtel Monboso ha usufruito anche di
trasferimenti Cee, ma sono altrettanto sicuro del fatto che queste
strutture hanno dimostrato tutti i loro limiti. Facciamole pure
dove vogliamo, non è più una questione di scelta programmatica di
politica turistica, ma è diventata una scelta matematica per cui
ovunque le mettiamo, non ci sarà mai un sufficiente giro d'affari
in grado di garantire il mantenimento del personale. E il fatto che
la regione intervenga fino al tetto di 4,5 miliardi è comunque un
incentivo.
Se poi ci si mette anche la Comunità Europea meglio ancora, se
poi ci si mette anche lo stato, meglio ancora, però alla fine
abbiamo queste immobilizzazioni di capitale in questi posti, che
non danno niente. Una grande struttura che funziona è il Planibel
di La Thuile, ma perché è stata a suo tempo concepita in un certo
modo, e intorno al Planibel di La Thuile sappiamo tutti cosa ruota,
inoltre è stata bene integrata nella comunità. Però facciamo
attenzione a finanziare di nuovo delle strutture come Momboso e
soprattutto come l'Hostellerie du Cheval blanc, che è un punto non
certo qualificante per la nostra regione, tra l'altro alle porte
del capoluogo regionale.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Innanzitutto voglio portare un po' di chiarezza in
questo tipo di discorso, perché questa Giunta non ha avviato alcuna
iniziativa e alcuna legge speciale per i grandi alberghi. Quindi
concordiamo per quanto riguarda questo tipo di ragionamento,
sicuramente bisogna andare ad un investimento che sia proporzionato
e se il privato ha le capacità per farvi fronte, deve essere lo
stesso che prima di tutto garantisce verso l'investimento che vuole
attivare.
Tornando al capitolo, c'è da dire che lo scorso anno avevamo 14
miliardi, avevamo una previsione di 10 miliardi; in base a quelle
che sono le previsioni attuali, abbiamo presso la Finaosta - questa
è la disponibilità finanziaria al 15 ottobre '95 - una
disponibilità di 59,3 miliardi più 8,7 miliardi di rientro al
30.6.96 e 7 miliardi di rientro al 31 dicembre '96; quindi abbiamo
una settantina di miliardi presso la Finaosta di disponibilità.
Sicuramente per il '96 non ci sono rischi; per quanto riguarda il
1997 e il '98 abbiamo previsto 10 miliardi nel triennio, quindi
torniamo alla previsione normale. Lo stesso discorso vale anche per
i villaggi rurali, cioè per quelli della Sovrintendenza per i quali
ci sarà il capitolo che vedremo più avanti.
Presidente Pagina 177. Ha chiesto la parola il Consigliere
Marguerettaz.
Marguerettaz (PpVA) Continuando nel giochino un po' sottile e
perverso che non piace molto all'Assessore Mafrica, ma che è un
giochino che solletica sempre l'opposizione... Qui apriamo il
capitolo dell'Assessore Riccarand, dove indubbiamente almeno per
quello che abbiamo potuto vedere noi dell'opposizione non ci sono
misteri: è l'assessorato che è stato maggiormente gratificato dal
bilancio di previsione di quest'anno.
Fatta questa premessa, volevo parlare di due capitoli di questa
pagina: il cap. 48260 e il cap. 67670. Il primo sembra un po'
contraddire quello che ho detto in apertura, ma è proprio per
questo che volevo porre la domanda. Qui abbiamo dei contributi in
annualità autorizzate entro il 31 dicembre '95 alle imprese di
trasporto merci in conto terzi; volevo avere dei chiarimenti su
questo capitolo, perché abbiamo un assestato di 1,8 miliardi, il
titolo del capitolo lascerebbe presupporre che il tutto ha scadenza
il 31 dicembre di quest'anno, e noi nel bilancio di previsione del
'96 mettiamo 120 milioni in competenza. Volevo solo dei chiarimenti
in questo senso e al tempo stesso, se fosse possibile, sapere
qualcosa sui residui che sono cresciuti in maniera notevole.
Sull'altro capitolo, il 67670, vorrei conoscere maggiormente la
situazione sui residui, che sono passati da 5 miliardi dello scorso
anno ai 6,5 miliardi attuali.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (SV-PDS-GV) Il Consigliere Marguerettaz, anche quando
dice di non volere, mi chiama sempre in causa... Sul 48260 ti
rispondo.
Il cap. 48260 riguarda l'autotrasporto merci; avevo citato prima
la cosa, essendo una legge di settore sottoposta a regime della
concorrenza, sono state riunite le rappresentanze ed abbiamo fatto
il discorso che la legge andava a scadenza entro il 31 dicembre
'95. Lo stanziamento iniziale di 800 milioni è stato portato con
l'assestamento ad 1,8 miliardi, poi con la variazione di bilancio
sono stati aggiunti altri 2 miliardi di lire per far fronte alle
richieste di un certo periodo, tutte concentrate nel '95. Scaduto
il termine del '95 la legge non è più in vigore, però conserva 120
milioni di annualità sul leasing, cioè su forme che hanno una
prosecuzione negli anni successivi e i residui sono dovuti al fatto
che abbiamo aggiunto 3 miliardi nel corso dell'anno per far fronte
alle richieste ultime, prima che la legge cessasse i suoi
effetti.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Sul cap. 67670 i residui sono legati al fatto che
si tratta di tranche di contributi che vengono impegnati nei due
ultimi mesi dell'anno, e quindi a fine anno non ci saranno
praticamente più residui.
Presidente Pagina 178. Pagina 179. Pagina 180. Ha chiesto la
parola il Consigliere Marguerettaz.
Marguerettaz (PpVA) Approfitterei di questi capitoli per
chiedere all'Assessore, seppure molto in sintesi, una
chiarificazione per quanto concerne quel contratto che abbiamo con
il servizio di Ferrovie dello Stato, che ci costa mediamente 5
miliardi all'anno, per sapere cos'ha portato questo impegno.
Parallelamente vorrei avere qualche informazione sul cap. 67975,
dove si destina questo miliardo per le infrastrutture sulla linea
ferroviaria Aosta - Pré-Saint-Didier, in particolare come mai
queste realizzazioni non rientrano nel contratto di cui parlavo
prima con le Rerrovie.
Presidente Ha chiesto la parola il Consigliere Chiarello.
Chiarello (RC) Mi ripeto sul cap. 67970, poiché ho già espresso
ieri la mia opinione sulle Ferrovie; qui si parla di spese per
l'applicazione del contratto di servizio con le Ferrovie, continuo
a dire da un anno e mezzo a questa parte che si continua a dar loro
dei soldi, secondo me giustamente, però le stesse non rispondono
con servizi.
L'Assessore mi ha risposto più volte, ma la situazione non
cambia; il presidio alle stazioni è sempre scarso, per gli utenti è
sempre più difficile sapere orari, prendere biglietti strani che
non siano il bigliettino Aosta - Torino, e come ho detto ieri anche
i servizi lungo la linea ferroviaria sono paurosi.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Con le Ferrovie dello Stato la regione Valle
d'Aosta ha fatto un contratto nel 1994 ed ha fatto una appendice
nel 1995; questi due provvedimenti sono finalizzati: a mantenere in
esercizio un trasporto ferroviario sulla linea Aosta -
Pré-Saint-Didier, che era intenzione delle Ferrovie dello Stato
sopprimere; potenziare complessivamente il trasporto ferroviario
nella nostra regione e fra la nostra regione e l'asse
Chivasso-Torino-Milano; fornire una serie di agevolazioni
all'utenza valdostana; realizzare alcuni interventi
infrastrutturali che sono utili per il potenziamento della
ferrovia.
Direi che tutti gli obblighi previsti dal contratto di servizio
sono stati puntualmente rispettati dalle Ferrovie dello Stato,
abbiamo avuto non solo il mantenimento dell'esercizio dell'attività
sulla linea Aosta - Pré-Saint-Didier, ma siamo passati da 7 a 12
coppie di corse; abbiamo avuto un notevole incremento del servizio
ferroviario anche sulla tratta fra Aosta, Ivrea, Chivasso e Torino,
con una velocizzazione dei principali treni, con la possibilità di
concordare e discutere nelle linee essenziali, e salvo
evidentemente certe compatibilità, gli orari di servizio, in modo
che siano adatti alle esigenze dei nostri utenti.
Dal punto di vista delle agevolazioni, è stata data applicazione
alla legge che prevedeva la possibilità per gli anziani con più di
60 anni di usare il trasporto ferroviario, pagando una cifra
all'amministrazione regionale molto limitata, e questa possibilità
era prevista dalla legge da alcuni anni, ma non era stata attuata.
E stata attuata grazie al contratto di servizio, e sono previste
riduzioni tariffarie per i pendolari della Valle d'Aosta e per i
giovani, nonché per gli studenti universitari.
Per quanto riguarda interventi sulle infrastrutture, sono state
realizzate automazioni nei passaggi a livello, in particolare
nell'Alta Valle a due passaggi a livello a Morgex e ad un passaggio
a livello a Arvier, che ponevano dei grossi problemi di
circolazione; sono in corso opere di ammodernamento della stazione
di Aosta e della stazione di Châtillon, di marciapiedi, cioè di
opere che sono funzionali al migliore servizio ferroviario.
Tutto questo ha portato ad un incremento significativo
dell'utenza ferroviaria. Abbiamo registrato fino all'estate scorsa
un aumento del 20 percento dell'utenza ferroviaria in Valle
d'Aosta, che è un dato importante e significativo - anche se è un
dato che bisogna vedere in evoluzione, confrontato per periodi
omogenei - soprattutto se consideriamo la difficoltà che c'è per il
trasporto pubblico nella nostra regione.
Anche dal punto di vista della qualità del servizio c'è una
precisa clausola che prevede delle penali nei confronti delle
Ferrovie, se ci sono ad esempio ritardi dei treni, ci può essere
un'oscillazione al massimo di dieci minuti per essere considerati
non in orario. Devo dire che abbiamo il 98 percento dei treni che
sono in orario.
Quindi è stata avviata una collaborazione molto importante, che
ha portato ad un impegno di investimenti notevole da parte delle
Ferrovie, che si è impegnata a realizzare un nuovo sistema di
circolazione che si chiama CTC, che è un nuovo sistema di controllo
del traffico che era presente in quasi tutte le altre linee, ma non
lungo la linea Aosta - Chivasso, che verrà ammodernata con una
spesa a carico delle Ferrovie dello Stato di circa 18 miliardi di
lire. Non solo, a carico delle Ferrovie dello Stato è in corso di
redazione un progetto di elettrificazione fra la linea Aosta -
Chivasso, in modo da ammodernarla anche sotto questo aspetto.
Per quanto riguarda invece i servizi di biglietteria, problema
posto da Chiarello, devo dire che grazie al contratto di servizio
abbiamo costituito una direzione regionale della Valle d'Aosta,
quindi recuperando personale che prima lavorava fuori dalla Valle
d'Aosta.
Per quanto riguarda le biglietterie in tutta la rete ferroviaria
è prevista la loro soppressione, salvo le stazioni più importanti -
nella nostra regione sarebbe solo Aosta che dovrebbe rimanere con
biglietteria -, anche qui in base al rapporto che abbiamo
instaurato con le Ferrovie dello Stato, e nonostante non ci fosse
su questo una clausola nel contratto di servizio, abbiamo mantenuto
in servizio le biglietterie che già erano in esercizio, cioè le
biglietterie di Aosta, Pont-Saint-Martin, Verrès, Châtillon e
Pré-Saint-Didier. Non solo, per quanto riguarda la biglietteria di
Aosta siamo riusciti anche a fare un ampliamento dell'orario di
servizio.
E' chiaro che su questo il discorso sarebbe lungo, ma c'è tutta
una impostazione per quanto riguarda il rilascio dei biglietti che
le Ferrovie stanno modificando in tutta Italia, facendo riferimento
a strutture esterne alla biglietteria, per cui non è che possiamo
pensare di modificare questa impostazione; però per quanto riguarda
la nostra regione c'è sicuramente un'attenzione particolare delle
Ferrovie e una disponibilità a mantenere un'apertura delle
biglietterie più di quanto avvenga in qualsiasi altro compartimento
ferroviario.
Per quanto riguarda il miliardo che c'è sul cap. 67975, questa
invece è una spesa di investimento. Nel triennio su questo capitolo
sono previsti 11 miliardi ed è legato al progetto di ammodernamento
della tratta Aosta - Pré-Saint-Didier ed anche dell'uso urbano di
questa tratta ferroviaria; abbiamo previsto dei fondi perché qui
bisogna discutere. E' in corso di redazione il progetto preliminare
per l'ammodernamento, bisogna avere dei fondi per vedere come la
regione potrà inserirsi in un contratto che dovrà essere fatto con
le Ferrovie, per l'ammodernamento di questa tratta e per realizzare
un servizio di alto livello all'interno dell'area urbana di Aosta e
fino a Pré-Saint-Didier.
Presidente Pagina 181. Ha chiesto la parola il Consigliere
Marguerettaz.
Marguerettaz (PpVA) Il cap. 68090, spese per la realizzazione
del collegamento ferroviario-tramviario Cogne-Charemoz-Plan Pra;
volevo solo un'informazione a carattere tecnico, nel senso che la
medesima voce appare nei fondi globali e in più c'è questo capitolo
di spesa. Quindi da un punto di vista tecnico volevo un
ragguaglio.
Poi volevo fare una considerazione sull'ultimo capitolo di
questa pagina, il 68110: da un po' di anni su questo capitolo ad
ogni bilancio di previsione credo ci siano degli interventi, perché
è uno di quei capitoli che ci si chiede se ha ancora senso tenerlo
aperto con una competenza. Se la scelta è quella di tenerlo aperto,
non può esserci una competenza irrisoria come quella che vi è stata
destinata, quindi vorrei sapere qualcosa in merito.
Diciamo che ogni qualvolta si parla del collegamento ferroviario
con Martigny, andiamo sempre a fare un po' il gioco dello "scarica
barile", nel senso che parlando con chi segue questo problema della
nostra regione, spesso sembra che la colpa del non avanzamento di
questa idea sia da addebitarsi ai nostri cugini d'Oltralpe, ma
grazie al cielo abbiamo anche la possibilità di incontrarci tramite
associazioni francofone, delle quali la nostra regione fa parte,
con ad esempio gli amici svizzeri, i quali a loro volta ribaltano
le responsabilità sui loro cugini d'Oltralpe. Credo che questo sia
uno di quei numerosi problemi che meriterebbero una decisione e un
colpo d'ala in una direzione o in un'altra.
Presidente Ha chiesto la parola il Consigliere Lanivi.
Lanivi (PVA) Vorrei sapere dall'Assessore, rispetto alla
sistemazione della funivia Antey - Chamois, per quale periodo sono
previsti i lavori di ammodernamento e qual è la durata della
chiusura dell'attuale impianto.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Per quanto riguarda la funivia Buisson-Chamois, i
lavori di ammodernamento dell'impianto funiviario richiederanno tre
mesi, è in corso di aggiudicazione in questi giorni l'appalto, i
lavori potranno svolgersi, se ci saranno i tempi tecnici, prima
dell'estate in modo da finirli prima del mese di luglio, oppure
verranno fatti dalla fine di agosto nei tre mesi successivi. Questa
è la tempistica prevista per quanto riguarda i lavori di
ammodernamento.
Per quanto riguarda la tramvia Pila-Cogne, sono stati previsti
500 milioni nei capitoli legati a spese immediate che si devono
fare, cioè ad interventi che si devono realizzare immediatamente;
gli altri fondi sono stati inseriti nel fondo globale triennale,
perché bisogna fare un rifinanziamento complessivo di tutta
l'opera, come è stato previsto nel fondo globale, perché adesso
bisogna passare alla parte realizzativa dopo aver avuto il
nulla-osta.
Per quanto riguarda il collegamento Aosta - Martigny, il
problema non è di attribuire la responsabilità agli svizzeri o a
noi, perché questo non è un progetto locale o regionale che può
essere realizzato caricandolo sulle spalle della regione Valle
d'Aosta e del cantone del Valais. Da parte nostra è stato fatto uno
sforzo per indicare la possibilità, è stato fatto addirittura un
progetto, ma è chiaro che perché questo progetto possa andare
avanti occorre che ci sia un consenso non solo a livello delle due
regioni, ma a livello dei due Stati, quindi Confederazione svizzera
e Stato italiano, e a livello delle due società ferroviarie e dei
rispettivi paesi, perché questo è un progetto internazionale di
estrema rilevanza.
In questo momento, come ben sa Marguerettaz, la Confederazione
svizzera è impegnata sulle due trasversali ferroviarie del Lotsche
e del Sempione, quindi non intende prendere impegni in altre
direzioni finché non ha definito quei due aspetti.
Una volta definiti questi due aspetti, questa rimane una
prospettiva sul tappeto. E' importante mantenere il capitolo,
perché bisogna mantenere aperta l'informazione, i collegamenti,
perché questo è un progetto che con il tempo verrà ripreso e potrà
andare avanti.
Presidente Pagina 182. Pagina 183. Pagina 184. Ha chiesto la
parola il Consigliere Marguerettaz.
Marguerettaz (PpVA) Sul cap. 48950, per chiedere all'Assessore
Mafrica dei chiarimenti. Questa è la famosa legge per i contributi
all'abbattimento delle dispersioni termiche, è una legge che
abbiamo approvato quest'anno. Se non vado errato, lo stanziamento
di quella legge tra l'altro era piuttosto ridotto; vedo qui che c'è
per il 1995 un assestato di 1 miliardo, volevo chiedere motivo di
questo e al tempo stesso chiedere se questi dati indicano una
grossa domanda per quanto concerne il servizio offerto da questa
legge.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (SV-PDS-GV) La previsione della legge era di 500
milioni, non appena la legge è stata resa operativa, pubblicata e
sono state istruite le pratiche, abbiamo verificato che c'era una
grossa domanda per cui con la variazione di bilancio sono stati
aggiunti 500 milioni e lo stanziamento è arrivato a 1 miliardo per
far fronte a questo numero di domande che cominciava ad
arrivare.
A questo punto abbiamo già espletato 50 domande, ce ne sono
ancora in istruttoria 90, per cui il fabbisogno annuo pensiamo che
si assesti intorno alla cifra stanziata di 800 milioni.
Presidente Ha chiesto la parola il Consigliere Marguerettaz.
Marguerettaz (PpVA) L'Assessore ha detto che ci sono 90 domande?
Per 90 domande si stima una necessità di spesa di 800 milioni? Sì,
140 domande, 800 milioni significa una media di contributi di
quanto? Cioè mediamente ogni domanda riceve 5-6 milioni di
contributi? Dovrò fare domanda....
Presidente Pagina 185. Pagina 186. Pagina 187. Pagina 188. Ha
chiesto la parola il Consigliere Squarzino Secondina.
Squarzino (VA) Rispetto al cap. 59900 non mi riferisco alla
cifra che è alta. Il problema è come vengono spesi questi soldi,
cioè quali sono le linee. Abbiamo approvato a giugno le linee
propedeutiche al piano socio-sanitario, era intenzione di questa
maggioranza di arrivare in tempi brevi ad elaborare questo piano
socio-sanitario, in modo che nel '96 effettivamente questi soldi
fossero spesi secondo le linee, altrimenti si danno un po' a
scatola chiusa.
Teniamo conto che con questo nuovo processo di aziendalizzazione
l'azienda deve contrattare con la regione quali sono gli obiettivi
che si vogliono raggiungere. Vorrei sapere quali sono questi
obiettivi che come regione vogliamo raggiungere, e a questo
riguardo mi sembra che il piano dovesse essere il documento in cui
indicare questi obiettivi.
In assenza di questo piano chiederei che in tempi brevi vengano
indicati questi obiettivi, almeno provvisori, altrimenti non si
riesce più ad impostare un rapporto corretto con l'azienda, nel
senso che non siamo in grado di dire cosa vogliamo, non siamo in
grado di sapere se l'azienda è d'accordo con questi obiettivi, e
non siamo in grado alla fine dell'anno di verificare se questi
obiettivi sono stati raggiunti. Il processo di aziendalizzazione,
che ha questo scopo, viene meno se non siamo in grado anche noi di
avviarlo.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Concordo con il Consigliere Squarzino, è evidente
che non sarà sufficiente il Piano sanitario nazionale per poter
indicare gli obiettivi del piano strategico, perché non possiamo
confondere il Piano sanitario regionale con il piano strategico
annuale. E' altrettanto evidente che in questa fase di
commissariamento qualcuno accusa l'Assessore di aver dato troppi
poteri al commissario, per cui mi trovo in enorme difficoltà a
definire degli obiettivi strategici a colui che dovrebbe solo,
secondo la posizione di qualche Consigliere regionale, essere
commissario ad acta.
Presidente Anch'io concordo con l'Assessore Vicquéry. Pagina
189. Ha chiesto la parola il Consigliere Chiarello.
Chiarello (RC) Nel cap. 59980 c'è una competenza di 4,5
miliardi, cioè è aumentata la competenza rispetto all'assestato
'95. Quello che mi sollecita la domanda sono i 2,4 miliardi di
residui: quali sono i problemi che li hanno determinati? E'
l'impostazione del bilancio a settembre e da settembre ad adesso
questi residui non ci saranno più, oppure c'è una difficoltà di
spesa?
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Questi residui sono fisiologici perché sono
prestazioni aggiuntive che eroga l'USL, che arrivano sempre a
consuntivo in genere entro febbraio-marzo. In secondo luogo c'è un
aumento perché aumentano le richieste di assistenza indiretta nei
paesi Cee e bisogna dare una fideiussione per alcuni paesi, il
Belgio in particolare, per poter avere diritto a queste prestazioni
di assistenza ospedaliera; è per questo che abbiamo previsto un
piccolo aumento.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Solo per una precisazione sui residui. I
residui che trovate in questo documento di bilancio non sono i
residui che c'erano a settembre o a ottobre, ma sono dei residui
stimati a quella data, cioè una stima di quelli che dovrebbero
risultare a fine anno in base alle ipotesi di pagamento che
avverrebbero nei mesi restanti, rispetto agli impegni assunti
complessivamente sul capitolo. Quindi sono previsioni fatte nel
momento in cui si fa la previsione del bilancio, quindi ad ottobre,
sulla base dello stato dei residui esistenti a quella data, più o
meno le previsioni di liquidazione da qui a fine anno.
Presidente Pagina 190. Ha chiesto la parola il Consigliere
Squarzino Secondina.
Squarzino (VA) Capitolo 60420: vorrei avere un'idea di quali
sono le opere di manutenzione di strutture ospedaliere. Vedo con
piacere che è diminuito rispetto all'anno scorso, quindi vuol dire
che c'è la volontà di diminuire le opere di intervento nelle
attuali strutture ospedaliere.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Qui riguarda principalmente l'anatomia patologica,
che è in una situazione di degrado, e poi la parte relativa al
terzo lotto della centrale termica, per la quale ci sono state
delle perizie e delle varianti in corso d'opera. Questi sono i due
interventi principali, però si riferisce ad opere urgenti e in
quanto tali ci teniamo una disponibilità di bilancio perché, come è
successo nel corso del '95, abbiamo dovuto finanziare l'USL per i
pavimenti dell'anestesia, che sono stati definiti fuori norma, e
per la ristrutturazione dei locali della riabilitazione. Sono
interventi alcuni di questi non prevedibili, che sono però da
prevedere in un capitolo di bilancio.
Presidente Pagina 191. Ha chiesto la parola il Consigliere
Linty.
Linty (LN) Solo per un accorato e disperato appello: copriamo il
tetto del poliambulatorio di Donnas, mettiamo una copertura decente
perché è da due anni che questo problema gira, si parla di
ristrutturare tutto il poliambulatorio. E' veramente un appello che
faccio all'Assessore e alla Giunta, perché nei modi più snelli
possibili si faccia passare ai dipendenti che lavorano tutto il
giorno dentro quella struttura una estate non dico fresca, quanto
meno vivibile, perché è stata rifatta la copertura in catrame, però
vi chiedo che nell'attesa che venga affrontato il discorso più
generale di ristrutturazione del poliambulatorio almeno di
provvedere alla copertura con un manto adeguato, sia in lose sia in
altro materiale, per venire incontro a chi lavora soprattutto nel
sottotetto.
Cito gli ambulanzieri del CEB di Donnas, che si sono tassati per
comprare un condizionatore, altrimenti d'estate lì dentro non si
dorme per l'elevata temperatura. E' un intervento esiguo rispetto
ad altri investimenti miliardari, a cui si può provvedere in un
tempo molto rapido.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per confermare che in questo capitolo è prevista
anche la spesa dell'ampliamento del poliambulatorio di Donnas, come
di quello di Châtillon. Per Donnas ci sarà un primo provvedimento
immediato, che è la realizzazione di un precario nel retro, dove
andranno a confluire gli ambulanzieri, che sono stati inseriti in
quel locale che non era destinato a loro originariamente. E' stata
autorizzata adesso dal comune di Donnas la realizzazione di questo
precario e l'estate sicuramente non la passeranno più lì. Però
questa non è una soluzione definitiva.
Presidente Pagina 192. Pagina 193. Ha chiesto la parola il
Consigliere Linty.
Linty (LN) Nel cap. 60950 credo che rientrino le cosiddette
pensioni che prima venivano erogate dal ministero dell'interno e
oggi sono invece a carico della regione. Volevo sapere se era
iniziata, se era diventata esecutiva quella tendenza di cui si è
parlato, di cominciare a controllare bene gli aventi diritto; io
non posso fare delle accuse che c'è gente che prende la pensione di
invalità pur non avendo diritto, però dal momento che è la regione
che eroga queste pensioni, quindi parliamo del nostro, credo che
sia importante procedere ad una verifica. In Italia si è assistito
un po' a tutto, ho qualche dubbio che anche da noi, magari non con
le percentuali del resto d'Italia, ci sia qualcuno che provi a fare
il furbetto. Quindi chiedo se è già stata iniziata questa
procedura.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) E' stato firmato circa 15 giorni fa un decreto da
parte del Presidente per la costituzione di un gruppo di lavoro che
deve iniziare questa attività.
Presidente Pagina 195. Pagina 196. Ha chiesto la parola il
Consigliere Marguerettaz.
Marguerettaz (PpVA) Sul cap. 61180, quello che finanzia la legge
per i contributi del minimo vitale, ricordo che quando approvammo
questa legge l'Assessore disse che aveva un carattere sperimentale
e che sarebbe stato necessario comunque fare una verifica sui
risultati che questa legge avrebbe dato. Volevo approfittare
dell'occasione per chiedere all'Assessore un giudizio
sull'applicazione di questa legge.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Confermo che era stata definita sperimentale,
perché avevamo tutti paura dell'applicazione concreta, ed avevamo
previsto, se vi ricordate, 2 miliardi di finanziamento all'anno. Se
si guarda agli assestati, siamo ad 1,086 miliardi e sono previsti
1,3 miliardi più 200 milioni di residui, la previsione di
competenza è di 1,3 miliardi. Siamo ampiamente nei tetti, questo
significa che la legge funziona nel senso che non ha dato adito a
tangenziali di tipo diverso.
Dovete tener presente che è stato eliminato il cap. 60800, che
era la voce spese per interventi nel settore della sicurezza
sociale, spesa piccola, comunque spesa che all'epoca era gestita
direttamente dall'Assessore regionale alla sanità. E' stata una
precisa scelta politica di non lasciare alla discrezionalità
dell'Assessore questa disponibilità brevi manu di soldi, essendo
confluito tutto sulla legge sul minimo vitale, legge che funziona.
Comunque dobbiamo fare una valutazione per esaminare i casi sociali
in quale tipologia rientrano e vedere se ci sono poi eventuali
aggiustamenti da portare nell'applicazione concreta della
legge.
Presidente Pagina 197. Ha chiesto la parola il Consigliere
Chiarello.
Chiarello (RC) Il cap. 61265 parla di contributi alle
associazioni di donatori di sangue; l'Assessore sa benissimo che
c'è una parte di queste associazioni della Bassa Valle che ha dei
grossi problemi organizzativi, finanziari, eccetera... Vedo che ci
sono 50 milioni di residui, vorrei capire se quei problemi di cui
siamo a conoscenza sono risolti o si stanno risolvendo.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Con questo capitolo finanziamo le associazioni
regionali di donatori di sangue, principalmente la parte del leone
la fa l'Avis, ma c'è anche l'associazione dell'Enel per intenderci,
e non finanziamo le singole sezioni delle associazioni. I problemi
a cui si riferisce Chiarello riguardano la sezione di Verrès, che
come sapete ha una convenzione con l'Avis di Torino e conferisce il
sangue all'Avis di Torino, tranne alcuni soggetti che si recano
direttamente ad Aosta.
La legge prevede il finanziamento legato al numero delle
donazioni che vengono effettuate ad Aosta ed è evidente che,
essendo pochissime, praticamente la sezione di Verrès percepisce
poco o nulla rispetto a questi 100 milioni.
I problemi non sono ancora stati definiti, malgrado
sollecitazioni varie da parte dell'Assessorato; in via generale si
è in attesa di un decreto la cui bozza ho già avuto modo di vedere,
che regolamenterà i rapporti fra regione e regione, e in seguito a
questo decreto vedremo anche di regolarizzare definitivamente la
posizione di Verrès, che è anomala perché il sangue raccolto in
ogni regione deve essere conferito ai centri di coordinamento
regionali della regione di competenza, e non all'esterno.
Abbiamo tenuto in piedi ancora questa situazione anomala, per
non creare problemi alla sezione di Verrès, ma tutti sono convinti
dell'anomalia di questa situazione; l'Avis di Torino raccoglie il
sangue proprio per non interrompere questi rapporti di buon
vicinato (definiamoli così) pur non avendo bisogno in questo
momento di raccogliere il sangue all'esterno, perché anche loro
sono in esubero.
Spero di avere notizie più precise entro i primi dell'anno,
perché il ministero dà per imminente questo famoso quinto decreto,
ormai sono due mesi che lo danno per imminente, ma non ha ancora
visto la luce.
Presidente Ha chiesto la parola il Consigliere Chiarello.
Chiarello (RC) E' un problema che è nato anche per le diatribe
che ci sono state, cioè è un problema legato a quello che è
successo negli ultimi anni in Valle d'Aosta. Pensando che il sangue
che viene dato in Valle d'Aosta viene anche trasferito a chi ne ha
bisogno, se questi lo danno a Ivrea o cosa, non vedo la
diversità.
Presidente Pagina 198. Pagina 199. Ha chiesto la parola il
Consigliere Lanièce.
Lanièce (GA) Mi fa piacere verificare che al cap. 61620 ci sia
un netto aumento di competenza per quanto riguarda le spese per la
realizzazione di un centro agricolo per portatori di handicap. E'
un problema che avevo sollevato più volte in questo Consiglio,
quindi mi fa piacere verificare che c'è stato un incremento di
competenza. Volevo sapere entro quanti anni si pensa di poter
ultimare questo centro, dal momento che ho visto anche che nel
bilancio triennale sono stati stanziati diversi miliardi.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Mi pare di aver visto proprio ieri l'indizione
della gara di appalto per la realizzazione di questo centro
agricolo sulla stampa locale, per cui i tempi decorrono da ieri. Se
non sbaglio, i tempi di realizzazione sono di circa 2 anni dalla
data di inizio lavori.
Presidente Pagina 200. Pagina 201. Pagina 202. Pagina 203.
Pagina 204. Pagina 205. Ha chiesto la parola il Consigliere
Squarzino Secondina.
Squarzino (VA) Era per il cap. 56300, cioè quello sull'edilizia
scolastica, ed è indirettamente anche su alcuni capitoli
precedenti. Ieri, nell'intervento fatto dal capogruppo dei Verdi si
sottolineava come ci fosse una maggiore attenzione alle strutture
edilizie rispetto invece a quella che è la formazione di personale.
Ora, qui credo che questi interventi di edilizia scolastica siano
necessari, quindi non sono qui a contestare, anzi mi sembra utile e
opportuno che ci siano questi interventi di edilizia scolastica.
Purtroppo scontiamo la mancanza di programmazione in questi anni,
nel senso che abbiamo un edificio a Morgex poco utilizzato per la
scuola media superiore, abbiamo delle scuole medie nuove che sono
anche queste sottoutilizzate con classi con 4-5 alunni, abbiamo
delle scuole elementari che sono vuote. Perché dico questo?
Perché probabilmente non è sufficiente fare un progetto di
edilizia scolastica, non è sufficiente fare un piano di edilizia
scolastica e quindi decidere cosa si ristruttura e dove si
ristruttura, ma bisogna anche accompagnare questo piano da un
progetto sulla scuola. Faccio un esempio concreto per spiegarmi.
Sono d'accordo su quel progetto di ristrutturazione dell'ex
Brambilla, ma sono d'accordo perché c'è sotto un piano strategico
che è quello di fare di Verrès un polo scolastico.
Però chiaramente ci deve essere anche una decisione chiara dal
punto di vista di politica scolastica, di come organizziamo questa
scuola media superiore della nostra Valle, in modo che poi se si
sceglie di organizzare la scuola sul territorio per poli vuol dire
che si è chiaramente decisa un'inversione di tendenza rispetto alla
politica precedente, che era quella di essere presente in tutti i
territori, in modo più articolato possibile.
Sono convinta che un'edilizia scolastica seria va accompagnata
anche da una scelta su come organizzare la nostra scuola in Valle
d'Aosta.
Il mio intervento era per sottolineare questo aspetto e per
mettere in evidenza che invece l'intervento a favore di chi lavora
nella scuola è proprio minimo. Ci sono nei capitoli precedenti
circa 600 milioni (capitoli 55250 e 55270 a p. 202) che vanno per
l'aggiornamento degli insegnanti, cioè vanno per potenziare la
professionalità degli insegnanti, vanno per qualificare il lavoro
che l'insegnante fa nella scuola, e indirettamente anche il lavoro
della scuola complessivamente.
Allora, se confrontiamo la spesa di 5-600 milioni in questa
direzione rispetto a tutti gli altri miliardi che vanno
nell'edilizia, c'è proprio una grossa differenza. Credo che
dobbiamo avere il coraggio di puntare molto sulla formazione, al di
là delle osservazioni che ieri sentivo fare non so se da Collé o da
Marguerettaz o da Viérin, che si lamentava della formazione
professionale dicendo che nessuno ha mai verificato quello che
rende la formazione professionale.
E' vero che è difficile riuscire a rendere visibili quelli che
sono i prodotti della formazione, nella scuola come nella
formazione professionale, perché non abbiamo ancora elaborato
strumenti che ci verifichino la validità di un prodotto, non
abbiamo elaborato strumenti che ci verifichino all'uscita da scuola
cosa capita successivamente dei comportamenti che sono stati
attivati, mentre se interveniamo su un edificio, tutti quanti
vedono quando si comincia a scavare, quando si comincia a costruire
le fondamenta e poi via dicendo. Cioè quello è un investimento che
subito appare con chiarezza, mentre l'investimento sulla formazione
in genere ha più difficoltà ad apparire.
E' per questo che insisterei con l'Assessore perché voglia
aumentare gli investimenti che riguardano l'intervento nella
scuola, a livello innovativo, a livello di professionalità dei
docenti, a livello di organizzazione dell'attività, a livello di
sostegno dell'attività e del lavoro che i docenti fanno.
Presidente Ha chiesto la parola l'Assessore alla pubblica
istruzione, Louvin.
Louvin (UV) L'intervention de Mme Squarzino offre l'occasion
pour rectifier celle qui paraît être une ligne d'observations et de
remarques qui a déjà émergée dans le débat de hier. C'est-à-dire
des considérations allant dans le sens de soutenir qu'il y a un
intérêt exagéré par rapport aux structures scolaires au point de
vue des bâtiments par rapport à une politique d'innovation et de
qualification du personnel scolaire.
J'inviterais les conseillers à une lecture plus attentive du
budget de cette année sur les activités de formation, en allant
déceler les différents chapitres qui les concernent. De même que
pour ce qui est de l'innovation scolaire et des fonds qui sont
attribués à l'école, vous pourrez trouver dans un cas comme dans
l'autre une augmentation moyenne de 20 pour cent des ressources qui
sont mises à la disposition des écoles ou qui seront gérées
directement ou indirectement par l'Assessorat de l'instruction
publique dans la direction de renforcer la qualité professionnelle
du corps enseignant et des moyens dont les écoles sont dotés.
Je me borne par exemple pour ce qui est de l'innovation, et je
reprends là des remarques que M. Ferraris faisait au sujet de
certaines idées fortes qui émergent dans le débat politique; un
ordinateur pour chaque étudiant, une forte innovation
technologique. Ce n'est pas depuis aujourd'hui que nous faisons ce
genre d'investissements, mais tout spécifiquement, en allant
déceler les chapitres 54141 et 51145, 55250 et 55270, vous
remarquerez qu'on passe de 2,5 milliards à presque 3 milliards
d'investissements et de fonds qui sont mis à la disposition des
écoles à cet effet.
Or, une augmentation de 20 pour cent dans le moment où à niveau
de l'état on continue à couper sur les frais d'investissement sur
les écoles, est une inversion de tendance très nette et c'est une
politique qui va contre-courant par rapport à la politique
nationale menée dans ce domaine. Je défends donc entièrement et je
suis gré à mes collègues du Gouvernement d'avoir accueilli les
demandes que nous faisions dans ces matières, parce que je crois
qu'il s'agit d'une augmentation que nous sommes à même
d'accompagner par des interventions de qualité, le fait de miser
uniquement sur la quantité d'argent qui est dépensée n'etant pas
une garantie en soi-même d'effets positifs.
En plus, l'idée d'investir 50 milliards en trois ans pour la
modernisation de nos infrastructures scolaires, ce qui représente
une augmentation de 120 pour cent par rapport au montant qui est
normalement alloué pour ce genre d'interventions, représente une
réponse à une requête qui est venue de la part de ce même Conseil,
d'une sollicitation qui nous a, à maintes fois, été adressée et en
même temps répond à un besoin réel de modernisation des
structures.
Il s'agit d'avoir des lignes maîtresses dans ce domaine, nous
discuterons ici de la loi pour le plan extraordinaire pour les
écoles, ce sera ce même Conseil qui pourra à ce moment-là (et je
reviens à la suggestion de Mme Squarzino) qui pourra nous dire
comment et sur la base de quelle philosophie nous pouvons faire ce
genre d'interventions.
Parmi ces interventions a été rappelée celle de l'ancienne
industrie Brambilla, pour laquelle il y a déjà depuis longtemps un
choix stratégique qui a été fait et qui va dans le sens de fournir
un instrument plus rationnel au support des écoles, notamment dans
la Basse Vallée. Cela ne veut pas dire que l'on est en retrait par
rapport à la politique de décentralisation des écoles. Il s'agit,
quand on dit rationaliser, non pas de couper des branches, mais de
faire de façon que les différents instituts trouvent leur propre
vocation spécifique et que leur gestion soit suffisamment
raccordée, de façon à ce qu'il n'y ait pas de dispersion sur le
territoire. Cela concerne de toute évidence en premier lieu le
secteur de l'instruction professionnelle.
Mme Squarzino a participé tout dernièrement à la première
réunion du groupe chargé de la recherche au sujet de débouchés
professionnels: 500 millions de lire ont été destinés à cette
recherche par le biais également d'une intervention considérable du
fonds social européen, qui va dans le sens de nous permettre de
définir le profil professionnel, auquel nous devons viser par notre
formation au niveau de l'école secondaire. Il y a là le premier pas
vers cette direction, que vous souhaitez, d'une rationalisation
scolaire dans ce secteur et les interventions pour ce qui a trait
aux bâtiments scolaires devront en quelque sorte découler aussi des
décisions qui seront prises au niveau stratégique dans ce
domaine.
Pour ce qui est plus spécifiquement de ce chapitre, dont il est
question, les interventions qui sont prévues sont des interventions
très importantes et urgentes; je cite au passage le bâtiment
scolaire d'Aymavilles, le réaménagement de l'ex Montefibre, pour
lequel les procédures de soumission ont déjà été amorcées, les
frais d'intervention pour ce qui concerne l'institut technique pour
géomètres. Il s'agit également du bâtiment de rue Matteotti,
destiné à accueillir prochainement l'institut d'art; il s'agit
aussi de l'agrandissement de l'école d'agriculture et de certaines
interventions mineures.
Donc il y là déjà dans les chapitres de cette année disponibles
les fonds pour les interventions immédiates, sur lesquels au tout
début de l'année nous devrons intervenir pour en établir la
destination. Je crois que ce sera là l'occasion pour discuter plus
spécifiquement de cette planification scolaire qui s'impose.
Presidente Pagina 206. Pagina 207. Pagina 208. Pagina 209.
Pagina 2110. Pagina 211. Ha chiesto la parola il Consigliere
Squarzino Secondina.
Squarzino (VA) Sui capp. 57460 e 57480, ma è un modo per
riprendere il discorso e rispondere a quanto ha detto prima
l'Assessore. Capisco che c'è stato il 20 percento in più, ne prendo
atto con piacere, ma se prendiamo la cifra globale arriviamo a 3
miliardi. Pensando ai 30 miliardi per le funivie per gli impianti
di sci, pensando a più di 20 miliardi per impianti e attrezzature
sportive, cioè pensando a quali sono gli investimenti che vengono
fatti negli altri settori, ritengo che è buono il 20 percento di
aumento, ma è sempre piccola la quota di investimenti che vengono
fatti in questo settore.
Vorrei dire rispetto all'Irssae che è vero che sono stati
previsti nei programmi pluriennali questi fondi, è anche vero che
probabilmente c'è stato un disguido nel presentare i programmi,
probabilmente non c'è stata neanche la sollecitazione a far
pervenire i programmi di attività; sta di fatto che proprio in
questo, che è il luogo in cui è possibile far fare un passo avanti
nella professionalità degli insegnanti, dove ci sono adesso quasi
venti operatori che lavorano a tempo pieno, abbiamo un budget che è
molto limitato.
Chiedo all'Assessore un impegno, non oggi perché non si può
modificare questa pagina adesso, affinché in tempi molto brevi si
riveda con questo istituto qual è il programma reale che lo stesso
è in grado di fare, in modo da poter aumentare di 100, 150 milioni
il budget. Teniamo conto, tanto per essere nella logica, che ad
esempio erano stati previsti dall'istituto 32 milioni per quello
che riguarda la formation des enseignants des écoles de II degré, e
invece è stato ridotto a 5 milioni, cioè niente.
Questo per dire che se non vengono date risorse a quegli
istituti che sono preposti a lavorare per la qualità della scuola,
possiamo anche dire che abbiamo buona volontà, però di fatto non
alimentiamo quei centri che hanno il compito di essere il motore
dell'innovazione.
Ripeto, può darsi che ci sia stato un disguido nel comunicare in
tempo le volontà programmatiche fra l'istituto e gli uffici della
Sovrintendenza, però adesso mi sembra che l'Assessore abbia nelle
sue mani un piano di attività, che raggiunge i 496 milioni, e può
in un secondo momento intervenire per finanziarlo.
Presidente Ha chiesto la parola l'Assessore alla pubblica
istruzione, Louvin.
Louvin (UV) Je crois dans le rôle important de l'Irssae, je
crois aussi que nous avons dans le budget régional, y compris dans
les fonds globaux où vous les trouverez pour l'innovation scolaire
à l'école secondaire, 500 millions aussi qui sont prévus. Je crois
qu'il est question d'employer l'Irssae davantage comme tête
pensante et comme moteur organisationnel de certaines initiatives,
pour lesquelles les fonds ne feront pas défaut lorsque les projets
seront concordés.
Presidente Pagina 212. Pagina 213. Pagina 214. Pagina 215.
Pagina 216. Pagina 217. Pagina 218. Pagina 219. Pagina 220. Pagina
221. Pagina 222. Pagina 223. Pagina 224. Pagina 225. Pagina 226.
Pagina 227. Pagina 228. Pagina 229. Pagina 230. Pagina 231. Ha
chiesto la parola il Consigliere Linty.
Linty (LN) Collegato alla parte di entrata, avevo fatto la
domanda sui 16 miliardi di residui attivi, chiedo se l'Assessore
può rispondermi.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Il dato che il Consigliere Linty deve
confrontare è il primo capitolo su cui aveva fatto la domanda sulle
partite di giro in entrata, dove c'è un residuo di 16 miliardi, e
il primo capitolo, il 72000, in parte spesa, dove a residuo ci sono
100 milioni di lire. Anche nelle partite di giro siamo dei migliori
pagatori rispetto a quanto siamo capaci invece di incassare.
Rispetto ai 16 miliardi la parte del leone la fa l'USL con una
anticipazione che è rimasta a residuo, seppure a partita di giro,
effettuata nel '92 per esigenze di liquidità relativa agli anni
1989-90-91-92, in attesa che lo stato definisse i piani di riparti
per quegli esercizi per le regioni. Gli uffici stanno disponendo le
modalità con cui questa anticipazione debba rientrare, ma non è
ancora rientrata.
Le altre voci sono voci molto frammentate e molto piccole, che
sono poco significative.
Presidente Si passa alla pagina 244, vediamo gli allegati.
Allegato 1. Ha chiesto la parola il Consigliere
Marguerettaz.
Marguerettaz (PpVA) Cominciamo dalla prima pagina, dove volevo
avere informazioni sul punto 2.2; interventi a favore della
ricerca, dello sviluppo e della qualità nel settore industriale.
Qui ci sono 150 milioni stanziati nel triennio per ogni anno,
volevo sapere se è uno stanziamento che prevede nuovi provvedimenti
e se è possibile già avere una indicazione su quale direzione
seguiranno questi eventuali nuovi provvedimenti.
Nella pagina seguente, formulo la stessa domanda per il punto
3.2, interventi promozionali per il turismo, dove si prevede anche
qui 500 milioni di stanziamento ogni anno nel triennio.
Nella pagina 247 c'è il discorso già abbozzato ieri
dell'inceneritore, cioè quest'anno sparisce la voce inceneritore,
credo sia sostituita dal punto 3.4, nuovo progetto per lo
smaltimento dei rifiuti. Su questo punto vedo però uno stanziamento
di 400 milioni per quest'anno, 500 milioni l'anno successivo e zero
per il '98; vorrei sapere in base a quale criterio è stata pensata
una assegnazione di questi importi.
Una penultima osservazione riguarda la lettera D, al punto 6),
concernente iniziative e residenzialità in campo universitario;
questo è un annoso problema che si trascina da diversi anni, al
quale non è stata data ancora risposta. Quest'anno, visto che si è
cercato di porre un qualche rimedio aumentando i contributi agli
studenti universitari, rivedendo nei fondi globali una
disponibilità di 700 milioni, pari a quella dello scorso anno,
volevo sapere se ci sono degli sviluppi in tal senso.
Una ultimissima osservazione riguarda una voce che era presente
lo scorso anno nei fondi globali e che quest'anno è sparita, come
l'inceneritore; sono le famose strutture per il golf. A questo
proposito ricordo che lo scorso anno l'Assessore Agnesod dichiarava
di essere in dirittura finale per questo problema, non avendo
trovato voce in bilancio volevo avere ragguagli.
Presidente Ha chiesto la parola il Consigliere Chiarello.
Chiarello (RC) Sul punto 2.4 alla prima pagina che parla di
iniziative per lo sviluppo energetico, dove ci sono 1,8
miliardi.
Presidente Ha chiesto la parola il Consigliere Lanièce.
Lanièce (GA) Volevo avere delucidazioni in merito al punto 2.4
che riguarda lo sviluppo energetico; qui c'è uno stanziamento nel
triennio di 5,8 miliardi, volevo sapere quali sono le iniziative
che saranno prese dalla Giunta regionale, in particolare se si
arriverà alla predisposizione del piano energetico.
Il punto 3.3 riguarda iniziative per lo sviluppo del turismo
termale, abbiamo anche qui uno stanziamento nel triennio di 1,2
miliardi, volevo sapere quali sono le iniziative previste, tenuto
conto che comunque lo scorso anno nei fondi globali era prevista
una somma di 1 miliardo, mentre per il '96 sono previsti 600
milioni. Chiedo come si intende muovere in questo campo
l'Assessorato al turismo.
Volevo chiedere delucidazioni in merito al punto 1.3 della
pagina 246 che riguarda il sistema di trasporto del Breuil. Vedo
nel triennale uno stanziamento di 7 miliardi, volevo sapere come
verrà realizzato questo sistema di trasporto: se cioè verrà
realizzato nel triennio o se queste somme sono state messe senza
una idea ben precisa. Il problema dell'inceneritore lo ha già
svolto Marguerettaz, quindi non sto a dilungarmi.
Denoto l'importanza di alcuni interventi nel campo della sanità,
come quello dello screening e della risonanza magnetica; ribadisco
il fatto che sarebbe stato opportuno inserire nei fondi globali
qualcosa per la radioterapia. Purtroppo in Valle d'Aosta la
percentuale dei malati di tumore è elevata, quindi sarebbe stato
opportuno inserire nei fondi globali un'iniziativa che vada nella
direzione di prevedere delle somme per l'istituzione di un reparto
di radioterapia.
A pagina 246 in merito al punto 1.1, sviluppo dei servizi
telematici, abbiamo una spesa prevista per il triennio di 6
miliardi, volevo sapere cosa si intende fare di questa somma.
Presidente Ha chiesto la parola il Consigliere Florio.
Florio (VA) Per una semplice domanda ed una constatazione. Noto
con piacere che è presente l'area megalitica di Saint-Martin de
Corléans con un importo consistente, vorrei avere chiarimenti e
speranze per il futuro. Vorrei capire come si intende realmente
procedere e per quale data si ritiene si possa pensare che possano
avviarsi i lavori di protezione e di fruizione di quest'area, oltre
che di miglioramento della qualità della vita, di cui tanto si
parla nella relazione a questo bilancio per quel quartiere di
Aosta.
Presidente Ha chiesto la parola il Consigliere Squarzino
Secondina.
Squarzino (VA) Volevo chiedere come mai qui è stato previsto un
finanziamento per la risonanza magnetica. Mi sembra che questo
Consiglio abbia deciso di dare un incarico perché in tempi brevi ci
faccia una descrizione di quali sono i bisogni di tipo sanitario a
cui la struttura ospedaliera deve rispondere, quali sono quindi i
tipi di servizi ed anche i tipi di tecnologie che vanno attivati
per rispondere a questi bisogni.
Mi sembra che si decida senza tener conto di questo studio.
Allora se è vero, come credo sia vero, che abbiamo l'esigenza di
individuare con chiarezza quali sono i bisogni di tipo sanitario a
cui dobbiamo rispondere, e se è vero che abbiamo questo bisogno, e
lo abbiamo tanto da dare un incarico in tempi brevi (quindi spero
che siamo a buon punto per l'affidamento di questo incarico), se
nell'arco di 2-3 mesi riusciremo ad avere una descrizione dei
bisogni, a quel punto andranno fatte le scelte anche su questo tipo
di intervento.
Mi stupisco che per il punto 1, strutture socio-sanitarie, siano
previsti 11,5 miliardi e poi nel piano triennale questi 11,5
miliardi diminuiscono ulteriormente. Cosa vuol dire, che non c'è la
volontà di intervenire, non c'è la volontà né di costruire un nuovo
ospedale né, se la scelta è l'altra, di dare una sanità decente
alla nostra gente?
Presidente Ha chiesto la parola all'Assessore all'industria,
commercio e artigianato, Mafrica.
Mafrica (SV-PDS-GV) Sul punto 2.2 si tratta di una integrazione
della legge sulla ricerca e sulla qualità che è presente nei
capitoli nei quali ci sono 3,5 miliardi di lire.
Devo dire che il primo periodo di rodaggio ha portato a
verificare una certa difficoltà da parte delle imprese ad
utilizzare i fondi stanziati, difficoltà che si sta man mano
superando. Per ovviare a questa difficoltà c'è una legge all'esame
del Consiglio; questi finanziamenti servono per finanziare nel '96
la legge, perché non ha terminato l'iter nel 1995. Sono previsti da
questa legge due tipi di intervento: il primo è una estensione dei
provvedimenti qualità e ricerca per le aziende artigiane di
servizi, perché la legge precedente poneva per la qualità un limite
di 10 addetti, quindi si toglie quel limite per le imprese
artigiane e di servizi e si consente loro di predisporre gli atti
necessari alle richieste.
Il secondo intervento prevede di intervenire anche nella fase
precedente, per finanziare uno studio di fattibilità della
certificazione di qualità aziendale o di prodotto di processo, che
viene finanziato in modo diverso se poi si realizza effettivamente.
Qualcuno infatti, non sapendo se spenderà questi fondi, ne deduce
che non gli conviene mettere in opera questo metodo; allora viene
finanziata anche quella parte. Quindi è un'integrazione che
dovrebbe portare anche le imprese artigiane e di servizi, al di là
del numero dei dipendenti, a poter utilizzare la legge in
parola.
Per quel che riguarda le iniziative dello sviluppo energetico,
credo che quest'anno ci siano stati due elementi importanti: la
deliberazione che ha stabilito le priorità e le modalità di
subconcessione; l'acquisto da parte regionale della società
elettrica dell'Ilva. Questi due elementi permettono più facilmente
la prosecuzione e l'individuazione degli elementi necessari per la
redazione del piano energetico regionale, quindi questi fondi sono
prevalentemente destinati alla realizzazione di quello che il
Consiglio ha chiesto, cioè un piano di sfruttamento delle acque ad
uso idroelettrico come prima fase, e successivamente il piano
energetico nel suo complesso.
Servono anche per alcuni provvedimenti che potessero rendersi
utili a sostegno del consorzio, che dovrà consentire alle imprese
di utilizzare l'energia oggi prodotta dalle centrali dell'ex Ilva a
tariffe più agevolate dei costi attuali. Servono inoltre per
iniziative che dovessero essere assunte rispetto alle
trasformazioni dell'Enel. L'Enel è in fase di trasformazione,
occorre anche essere pronti ad intervenire, nel caso fosse
necessario, attraverso provvedimenti legislativi.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Rispetto alla domanda di Marguerettaz sui 500
milioni per gli interventi promozionali per il turismo, abbiamo
abolito la legge sull'associazione degli operatori turistici,
quella che abbiamo discusso ieri durante l'esame dei capitoli di
bilancio. In questa nuova legge sulla promozione, che riguarderà
tutti gli aspetti della promozione, andando ad intervenire anche
sulla commercializzazione, abbiamo previsto la necessità di
lasciare comunque, rispetto a questo tipo di intervento, una certa
somma disponibile per far fronte a questa esigenza.
Per il golf è stato fatto un passo avanti notevole, in quanto
l'intervento nella struttura è già stato previsto dal programma che
è stato votato da questo Consiglio a luglio; quel programma in base
alla legge 45 ha previsto l'intervento per la struttura del campo
da golf, quindi è già un passo avanti rispetto ai fondi
globali.
Per la domanda che ha posto Lanièce, sul turismo termale,
l'intenzione della Giunta è già stata espressa ieri nella risposta
all'interpellanza; c'è chiaramente la volontà di avviare
l'iniziativa riguardante il turismo termale. In questo momento si
tratta comunque di andare a concretizzare quelle iniziative che
permettono l'avviamento, quindi non sono ancora quantificabili i
costi effettivi di tutto il programma d'investimento; nel momento
in cui questa fase sarà attuata, provvederemo a finanziare
adeguatamente rispetto a quelli che sono poi dei precisi indici di
spesa.
Sull'area megalitica, sicuramente la domanda posta da Florio è
importante, noi lo abbiamo previsto nei fondi globali perché
vogliamo anche qui non ritornare più ogni anno, come è stato fatto
da tanti anni a questa parte, su questo argomento magari in più
occasioni, ma concretamente credo sia importante soprattutto per
Aosta, per la sua possibilità di utilizzare una parte non
secondaria di turismo culturale che attualmente non viene
utilizzata perché non esiste quel momento trainante che potrebbe
essere rappresentato invece da quest'area. Quindi occorre anche qui
intervenire, occorre avviare l'iniziativa, al di là di posizioni
già viste o di posizioni che possono essere state in qualche modo
influenzate. Credo che occorra avere un progetto su cui ragionare
ed avviare l'iniziativa.
(...Interruzione del Consigliere Florio, senza microfono...)
...come? Dobbiamo dare sicuramente l'incarico per un progetto,
come per tutte le iniziative, perché su quest'area ci sono state
delle posizioni diverse che si sono succedute nel tempo ed è una
situazione piuttosto incancrenita che è dovuta a molti fattori.
Però io credo che non serva a nessuno, tantomeno alla città di
Aosta, andare a riprendere; dobbiamo rimuovere quelli che sono
stati i preconcetti e non dobbiamo più riprenderli, perché
diversamente creiamo solo del danno.
Presidente Ha chiesto la parola l'Assessore alla pubblica
istruzione, Louvin.
Louvin (UV) L'intervention du Conseiller Marguerettaz est
opportune dans le sens qu'elle nous permet de fournir quelques
précisions au sujet de la question de la résidence des
universitaires.
Vous rappelez sans doute que dans le budget '94 et dans le
budget '95 il était question d'une initiative importante dans ce
domaine, initiative qui a malheureusement échoué à cause du fait
que la congrégation religieuse de Turin, qui avait entamé des
pourparlers avec nous pour la vente de cet immeuble, a par la suite
décidé de le vendre à d'autres personnes, après son estimation et
après que les pourparlers s'étaient prolongés pendant plusieurs
mois.
Il a donc été question d'abandonner ce projet et nous avons
gardé à l'intérieur du discours de la résidence universitaire des
possibilités de convention, que ce soit avec l'Opera Universitaria
ou d'autres sujets, qui pourraient permettre une réserve de places.
Je fais allusion notamment à un projet important, qui a été lancé
par l'école polytechnique de Turin, qui est le projet Spina II, et
pour lequel le recteur de l'université nous a déjà, il y a un an,
signalé une disponibilité dans ce sens.
Je signale par ailleurs que ce fonds global (700 millions pour
1996 et 1 milliard pour les années suivantes) comprend aussi
l'argument "iniziative in campo universitario", et donc permettra
d'avoir des disponibilités financières pour réaliser une sorte de
coordination des différentes initiatives actuellement en cours, ou
en phase d'élaboration.
Je pense notamment aux accords de coopération que nous avons
déjà avec l'école polytechnique, scuola di telecomunicazioni, la
réalisation des cours de diplôme pour ce qui est de la gestion
administrative, il s'agit d'un ancien projet déjà lancé à la fin
des années '80 et pour lequel l'achèvement de l'immeuble de rue du
Père Laurent devra permettre la mise en oeuvre, et enfin le
problème qui est actuellement en voie de définition du cours
universitaire pour la formation des enseignants, pour lequel un
arrêté ministériel est attendu, qui pourrait permettre de démarrer
dans ce sens, en collaboration avec des universités italiennes et
françaises.
Presidente Ha chiesto la parola il Consigliere Florio.
Florio (VA) Io credo che, o ci si convince realmente
dell'importanza che questo ritrovamento ha per la città, per la
nostra regione, per il quartiere di Saint-Martin, oppure
continueremo a parlarci addosso.
La vicenda di quest'area megalitica è una vicenda che segna con
vergogna la capacità, la dinamicità di gestire preesistenze di
questo tipo da parte di questa amministrazione e del comune di
Aosta. Questa cosa è dal punto di vista storico, archeologico,
artistico, una delle cose più grosse che abbiamo nella nostra
regione, la fortuna vuole che questa testimonianza sia presente
all'interno di un quartiere che non è dotato di una propria
autonomia, di una propria reale identità. La lite giudiziaria che
c'è stata nel passato ci ha fatto perdere del tempo; vorremmo
sentirci dire quali sono gli intendimenti. Allora, azzeramento del
consorso di idee? Prendiamo quanto venne fatto a suo tempo e lo
buttiamo a mare? Ripartiamo con un incarico professionale ex
novo?
Se le cose stanno così, come mi sembra di aver capito, quando
tutto questo avverrà? Sulla base di quali suggerimenti, perché a
questo punto siamo noi che dobbiamo dare delle indicazioni
progettuali precise all'eventuale progettista incaricato? E se le
cose stanno così, perché inserire a bilancio un miliardo? Non ne
capisco la motivazione. Non dimentichiamoci che intanto tutto
continua a deteriorarsi in modo inarrestabile. O siamo convinti che
questa cosa vale, oppure passiamoci con la ruspa sopra e non
illudiamoci oltre misura.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Brevemente per rispondere a Marguerettaz sul
problema del nuovo progetto di smaltimento rifiuti. L'indicazione
di 400 milioni per il 96 e di 500 per il 97 seguono proprio la
logica ben delineata dall'Assessore Lévêque, che è uno dei principi
base di questo bilancio regionale, cioè far sì che la regione sia
più leggera possibile, cioè gestisca meno possibile direttamente
servizi di qualunque genere.
E' intenzione di dare una risposta a questa problematica, ma
l'orientamento che vogliamo seguire è quello di una sinergia
pubblico-privato mediante le mille forme che sono a disposizione.
Evidentemente quell'impegno di spesa è simbolico, ma sta ad
indicare questo tipo di orientamento.
Per rispondere a Squarzino mi pare che qui dobbiamo capirci
bene. La risoluzione del Consiglio regionale non mi pare che abbia
detto che si deve bloccare l'acquisto di attrezzature tecnologiche;
la risonanza magnetica nucleare è l'ultima attrezzatura di
diagnostica che manca alla Valle d'Aosta e se vogliamo andare a
puntualizzare sul significato della risoluzione, mi pare (a
memoria) che in quel testo fosse scritto che non devono attuarsi
interventi che siano in contrasto con la scelta definitiva. Nè
risonanza magnetica nucleare nè altre sono in questa tipologia.
Mi chiede anche perché abbiamo inserito 11,5 miliardi per
interventi per le strutture edilizie nel '96 rispetto al 6,5 del
'97, e se questo significa no alla costruzione del nuovo ospedale.
La domanda ha la risposta in se stessa: il nuovo ospedale
costerebbe comunque più di 11,5 miliardi.
E' una indicazione puramente tecnica di impegno di spesa
biennale del lungo elenco degli interventi che hanno fatto oggetto
di discussione: dal primo intervento di ristrutturazione urgente
che è in fase di ultimazione (giugno '96), al secondo lotto, di cui
consegnano i lavori adesso, alla centrale termica, all'abbattimento
delle barriere architettoniche del Beauregard, ai lavori di
adeguamento antincendio, alla sala operatoria e chirurgia
vascolare, alla ricollocazione di gas medicali, alla
ristrutturazione della palazzina di anatomia patologica, medicina
legale, camera mortuaria, al rifacimento del tetto dell'ex
maternità, alla ristrutturazione della riabilitazione
funzionale.
Sono tutti interventi già finanziati, ma sul biennio, è questo
il significato. Che poi la Consigliere Squarzino, come al solito,
non sia d'accordo, ne prendo atto.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Rispetto alle domande del Consigliere Lanièce,
sul sistema di trasporto del Breuil si tratta di un progetto del
comune di Valtournenche, a cui la regione già lo scorso anno nel
bilancio di previsione ha espresso la volontà di partecipare con un
contributo, però la realizzazione del progetto è legata
all'ottenimento o meno da parte del comune di un finanziamento
statale che è stato chiesto nell'ambito delle normative dello
Stato.
Per quanto riguarda il cap. 1.1, sviluppo e servizi telematici,
si tratta di avere dei fondi disponibili per una serie di
interventi di utilizzazione della rete di fibre ottiche, che sono
da mettere a punto nei settori che sono stati individuati come
prioritari, che sono quelli del turismo, che sono quelli della
viabilità, che sono quelli della sanità.
Presidente Allegato 2. Allegato 3. Allegato 4a. Allegato 4b.
Allegato 4c. Allegato 4d. Allegato 5a. Allegato 5b. Allegato 6.
Allegato 7. Allegato 8. Allegato 9. Allegato 10.
Con questo si ritiene di avere esaminato l'allegato alle leggi
di bilancio di previsione del 1996.
Se tutti siete d'accordo si va avanti con il triennale. Si
esamina il bilancio triennale 1996-98. Il triennale è dato per
letto? Se non ci sono interventi, lo diamo per letto e la seduta
viene sospesa a questo pomeriggio.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK