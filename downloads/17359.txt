Consiglio Regionale della Valle d'Aosta - Oggetto del Consiglio n. 713 del 24 giugno 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
COMMERCIO
Disciplina, attività, professioni
Fiere, mostre e mercati
Precedente
Successivo
Resoconto integrale del dibattito dell'aula
Oggetto del Consiglio n. 713 del 24 giugno 1999 - Resoconto
SÉANCE DU 24 JUIN 1999 (MATIN)
OGGETTO N. 713/XI Disegno di legge: "Disciplina del commercio su
aree pubbliche e modifiche alla legge regionale 16 febbraio 1995,
n. 6 (Disciplina delle manifestazioni fieristiche)".
CAPO I PRINCIPI GENERALI
Articolo 1 (Ambito di applicazione)
1. Con la presente legge la Regione Valle d'Aosta disciplina
l'esercizio del commercio su aree pubbliche.
2. Le relative norme si applicano a tutti gli operatori di
commercio su aree pubbliche nonché, limitatamente all'uso delle
aree e delle soste, ai produttori agricoli di cui alla legge 9
febbraio 1963, n. 59 (Norme per la vendita al pubblico in sede
stabile dei prodotti agricoli da parte degli agricoltori produttori
diretti).
3. La Giunta regionale può emanare appositi provvedimenti per la
disciplina degli aspetti attuativi della presente legge.
Articolo 2 (Definizioni)
1. Ai fini degli articoli che seguono, si intendono:
a) per autorizzazioni di tipo A, le autorizzazioni per
l'esercizio del commercio su aree pubbliche mediante l'uso di
posteggio, di cui all'articolo 28, comma 1, lettera a), del decreto
legislativo 31 marzo 1998, n. 114 (Riforma della disciplina
relativa al settore del commercio, a norma dell'articolo 4, comma
4, della L. 15 marzo 1997, n. 59);
b) per autorizzazioni di tipo B, le autorizzazioni per
l'esercizio del commercio su aree pubbliche senza l'uso di
posteggio ed in forma itinerante, di cui all'articolo 28, comma 1,
lettera b), del d.lgs. 114/1998;
c) per concessione di posteggio, l'atto comunale che consente
l'utilizzo di un posteggio nell'ambito di un mercato o di una fiera
o al di fuori di essi;
d) per posteggio fuori mercato, un posteggio destinato
all'esercizio dell'attività e non compreso nei mercati;
e) per società di persone, le società in nome collettivo e le
società in accomandita semplice;
f) per settori merceologici, il settore alimentare ed il settore
non alimentare di cui all'articolo 5 del d.lgs. 114/1998;
g) per requisiti soggettivi, i requisiti di accesso alle
attività commerciali previsti dall'articolo 5 del d.lgs.
114/1998;
h) per produttori agricoli, i soggetti in possesso
dell'autorizzazione rilasciata ai sensi della l. 59/1963;
i) per mercato, l'area pubblica o privata della quale il Comune
abbia la disponibilità, composta da più posteggi, attrezzata o
meno, e destinata all'esercizio dell'attività per uno o più o tutti
i giorni della settimana o del mese per l'offerta integrata di
merci al dettaglio, la somministrazione di alimenti e bevande,
l'erogazione di pubblici servizi;
j) per fiera, la manifestazione caratterizzata dall'afflusso,
nei giorni stabiliti sulle aree pubbliche o private delle quali il
Comune abbia la disponibilità, di operatori autorizzati ad
esercitare il commercio su aree pubbliche, in occasione di
particolari ricorrenze, eventi o festività;
k) per presenza in un mercato, il numero delle volte in cui
l'operatore si è presentato in tale mercato prescindendo dal fatto
che vi abbia potuto o meno svolgere l'attività;
l) per presenze effettive in una fiera, il numero delle volte in
cui l'operatore ha effettivamente esercitato l'attività in tale
fiera;
m) per autorizzazioni temporanee, le autorizzazioni rilasciate a
coloro che siano in possesso dei requisiti soggettivi previsti, in
occasione di feste, sagre o altre riunioni straordinarie di
persone, nei limiti dei posteggi appositamente individuati.
Articolo 3 (Caratteristiche ed articolazione merceologica delle
manifestazioni)
1. I mercati, in relazione al periodo di svolgimento, si
suddividono in:
a) annuali, qualora si svolgano in tutto il corso dell'anno;
b) stagionali, qualora si svolgano per un periodo non superiore
a sei mesi l'anno;
c) straordinari, qualora si tratti di edizioni aggiuntive dello
stesso mercato, in giorni diversi ed ulteriori rispetto a quelli
previsti, senza riassegnazione di posteggi.
2. I Comuni possono determinare le tipologie merceologiche dei
posteggi delle fiere e dei mercati oppure dei posteggi istituiti
fuori mercato, stabilendo vincoli di esclusiva vendita di
determinate categorie di prodotti, indipendentemente dal contenuto
dell'autorizzazione, nonché prevedere fiere e mercati specializzati
nei quali almeno il settanta per cento dei posteggi siano destinati
alla vendita del medesimo prodotto o di prodotti affini.
3. Al fine di consentire, nell'ambito dell'Osservatorio
regionale del commercio e del turismo di cui all'articolo 11 della
legge regionale 7 giugno 1999, n. 12 (Principi e direttive per
l'esercizio dell'attività commerciale), un monitoraggio
sull'andamento del commercio su aree pubbliche, la ripartizione
merceologica dei posteggi di cui al comma 2 è effettuata con
riferimento alle categorie di prodotti indicate nell'allegato
A.
4. Per il soddisfacimento di specifiche esigenze, i Comuni
possono prevedere l'esercizio del commercio su aree pubbliche in
posteggi fuori mercato, appositamente individuati.
5. Al fine di valorizzare specifiche aree urbane o rurali,
nonché specifiche tradizioni locali, attività culturali, economiche
e sociali, i Comuni possono istituire fiere o manifestazioni
commerciali che si svolgono su aree pubbliche o private di cui
abbiano la disponibilità. A tali manifestazioni partecipano
prioritariamente gli operatori autorizzati al commercio su aree
pubbliche e nei posteggi in eccedenza possono essere ammessi a
partecipare anche i soggetti iscritti nel Registro delle
imprese.
Articolo 4 (Requisiti per l'esercizio dell'attività)
1. Il commercio su aree pubbliche può essere svolto da persone
fisiche o da società di persone ed è subordinato al possesso dei
requisiti per l'esercizio dell'attività commerciale di cui
all'articolo 5 del d.lgs. 114/1998 ed al rilascio delle prescritte
autorizzazioni.
2. Ai fini della commercializzazione restano salve le
disposizioni concernenti la vendita di determinati prodotti
previste da leggi speciali.
3. L'aggiunta di un settore merceologico al contenuto
dell'autorizzazione è subordinata alla sola verifica dei requisiti
di cui all'articolo 5 del d.lgs. 114/1998.
4. È ammesso il rilascio di più autorizzazioni a favore del
medesimo soggetto, persona fisica o società. Le autorizzazioni a
favore di società sono intestate direttamente a queste.
5. È consentita la rappresentanza del titolare
dell'autorizzazione, persona fisica o società, da parte di un
coadiutore, dipendente o socio, a condizione che, durante le
attività di vendita, egli sia munito di atto di delega e del titolo
originale dell'autorizzazione, da poter esibire ad ogni richiesta
degli organi di vigilanza.
CAPO II DISCIPLINA DELLE AUTORIZZAZIONI
Articolo 5 (Autorizzazione di tipo A)
1. L'autorizzazione per l'esercizio del commercio su aree
pubbliche mediante l'uso di posteggio è rilasciata dal Comune dove
questo si trova. Ciascun singolo posteggio è oggetto di distinta
autorizzazione.
2. Il rilascio dell'autorizzazione comporta il contestuale
rilascio della concessione del posteggio che ha validità di dieci
anni, e non può essere ceduta se non con l'insieme del complesso
dei beni, per mezzo del quale ciascuna autorizzazione viene
utilizzata, ed è automaticamente rinnovata alla scadenza, salvo
diversa disposizione del Comune, adottata per motivi di pubblico
interesse.
3. L'autorizzazione di tipo A, oltre all'esercizio dell'attività
con uso di posteggio, consente:
a) la partecipazione alle fiere, anche fuori regione;
b) la vendita in forma itinerante nel territorio regionale, al
di fuori del tempo di utilizzazione dei posteggi.
4. Nello stesso mercato un medesimo soggetto, persona fisica o
società, non può essere titolare di più di una autorizzazione, e
connessa concessione di posteggio, salvo che fosse già titolare di
più concessioni di posteggio all'entrata in vigore della legge 28
marzo 1991, n. 112 (Norme in materia di commercio su aree
pubbliche) o che si tratti di società cui vengano conferite più
aziende per l'esercizio del commercio su aree pubbliche relative a
posteggi esistenti nel medesimo mercato.
5. In relazione a quanto disposto all'articolo 4, comma 5, è
ammesso in capo ad uno stesso soggetto, persona fisica o società,
il rilascio di più autorizzazioni di tipo A per più mercati anche
aventi svolgimento nei medesimi giorni ed orari.
6. Nel rispetto delle disposizioni in materia
igienico-sanitaria, nonché dei limiti di carattere merceologico
disposti dai Comuni, l'operatore può utilizzare il posteggio per la
vendita di tutti i prodotti oggetto della sua autorizzazione.
Articolo 6 (Procedura di rilascio delle autorizzazioni di tipo
A)
1. Le domande di rilascio dell'autorizzazione di tipo A e della
relativa concessione di posteggio, all'interno dei mercati, sono
inoltrate, con lettera raccomandata con avviso di ricevimento, al
Comune dove si trovano i posteggi, sulla base delle indicazioni
previste in apposito bando comunale contenente l'indicazione dei
posteggi, la loro ampiezza e ubicazione, le eventuali
determinazioni di carattere merceologico ed i criteri di priorità
di accoglimento delle istanze di cui al comma 4.
2. Entro il 14 gennaio ed il 14 luglio di ciascun anno, i comuni
fanno pervenire all'Assessorato competente in materia di commercio,
i propri bandi ai fini della pubblicazione nel Bollettino ufficiale
della Regione Valle d'Aosta entro i successivi trenta giorni.
3. Le domande di rilascio delle autorizzazioni sono inoltrate ai
Comuni a partire dalla data di pubblicazione dei bandi nel
Bollettino ufficiale e debbono pervenire nel termine massimo di
trenta giorni da essa. Le domande pervenute ai Comuni fuori termine
sono respinte e non danno luogo ad alcuna priorità in futuro.
L'esito dell'istanza è comunicato agli interessati nel termine, non
superiore a novanta giorni, a tal fine fissato dai Comuni, decorso
il quale l'istanza deve considerarsi accolta.
4. Il Comune esamina le domande regolarmente pervenute e
rilascia l'autorizzazione e la contestuale concessione per ciascun
posteggio libero sulla base di una graduatoria formulata tenendo
conto, nell'ordine, dei seguenti criteri:
a) maggiore anzianità di presenza nel mercato, determinata in
base al numero di volte che l'operatore si è presentato entro
l'orario d'inizio previsto, prescindendo dal fatto di aver potuto o
meno svolgere l'attività;
b) anzianità di iscrizione al Registro delle imprese per
l'attività di commercio al dettaglio su aree pubbliche;
c) altri eventuali criteri integrativi disposti dal Comune ed
indicati nel bando;
d) ordine cronologico di spedizione.
5. Qualora il Comune abbia fatto uso della facoltà di
ripartizione merceologica dei posteggi, è redatta distinta
graduatoria per ciascun gruppo di posteggi individuato. È ammesso
inoltrare istanza per l'inserimento in più graduatorie.
6. Nel caso di soppressione dei posteggi in un mercato, i
titolari dei posteggi soppressi hanno priorità assoluta
nell'assegnazione di nuovi posteggi comunque disponibili, quale che
sia la merceologia trattata.
7. Sono escluse dall'applicazione della procedura di cui al
presente articolo, e sono rilasciate dai Comuni, secondo propri
criteri e modalità, le autorizzazioni e concessioni di posteggio
relative:
a) ai produttori agricoli di cui alla l. 59/1963;
b) a posteggi fuori mercato.
Articolo 7 (Subingresso nelle autorizzazioni di tipo A)
1. Nell'ipotesi di cessione in proprietà o gestione per atto tra
vivi dell'attività commerciale corrispondente all'autorizzazione di
tipo A, il cessionario inoltra al Comune sede del posteggio la
comunicazione di subingresso, allegandovi l'autorizzazione
originale e l'autocertificazione del possesso dei requisiti di cui
all'articolo 5 del d.lgs. 114/1998.
2. Se il cessionario dell'attività non è in possesso, al momento
dell'atto di trasferimento dell'azienda, dei requisiti di cui
all'articolo 5 del d.lgs. 114/1998, l'esercizio dell'attività
commerciale e la reintestazione dell'autorizzazione sono sospesi
fino al loro ottenimento che deve avvenire entro un anno.
3. Nel caso di cessione per causa di morte, la comunicazione di
cui al comma 1 è effettuata dagli eredi che assumono la gestione
dell'attività, i quali, anche in mancanza dei requisiti di cui
all'articolo 5 del d.lgs. 114/1998, possono continuare l'attività
del dante causa per non oltre sei mesi.
4. In ogni caso di subingresso in attività di commercio su aree
pubbliche, i titoli di priorità acquisiti dal cedente si
trasferiscono al cessionario, ad esclusione dell'anzianità di
iscrizione al Registro delle imprese. La disposizione si applica
anche al conferimento in società.
5. Non è ammessa la cessione dell'attività relativamente ad uno
o alcuni soltanto dei giorni per i quali è autorizzato l'uso del
posteggio, nell'ambito di un mercato a cadenza giornaliera.
6. Nell'ipotesi di cambiamento di residenza del titolare di
autorizzazione di tipo A, questi ne dà comunicazione entro trenta
giorni al Comune sede di posteggio che provvede alle necessarie
annotazioni.
Articolo 8 (Autorizzazione di tipo B)
1. L'autorizzazione per l'esercizio del commercio su aree
pubbliche senza l'uso di posteggio ed in forma itinerante è
rilasciata dal Comune di residenza del richiedente o, in caso di
società di persone, dal Comune in cui ha sede legale la
società.
2. L'autorizzazione di tipo B abilita:
a) all'esercizio del commercio in forma itinerante;
b) all'esercizio del commercio nell'ambito delle fiere;
c) all'esercizio del commercio nell'ambito dei mercati,
limitatamente ai posteggi non assegnati o provvisoriamente non
occupati;
d) alla vendita al domicilio, come definito all'articolo 28,
comma 4, del d.lgs. 114/1998.
3. L'esercizio del commercio in forma itinerante permette di
effettuare soste per il tempo necessario a servire la clientela e,
comunque, non superiori ad un'ora di permanenza nel medesimo punto,
con obbligo, decorso detto periodo, di spostamento di almeno
cinquecento metri e divieto di tornare nel medesimo punto nell'arco
della giornata.
4. La domanda di rilascio dell'autorizzazione è inoltrata con
lettera raccomandata con avviso di ricevimento e s'intende accolta
qualora il Comune non comunichi all'interessato il provvedimento di
diniego entro il termine, non superiore a novanta giorni, fissato
dal Comune stesso.
5. Nel caso di cambiamento di residenza della persona fisica o
di sede legale della società, titolari di autorizzazione di tipo B,
l'interessato ne dà comunicazione entro trenta giorni al Comune di
nuova residenza o sede legale che provvede al rilascio della nuova
autorizzazione, previo ritiro dell'autorizzazione originaria ed
alla sua trasmissione al Comune di provenienza per gli adempimenti
conseguenti. Nella nuova autorizzazione sono annotati gli estremi
dell'autorizzazione precedente ai fini della conservazione delle
priorità.
6. Nell'ipotesi di cessione in proprietà o gestione per atto tra
vivi dell'attività commerciale corrispondente all'autorizzazione di
tipo B, il cessionario provvede ad inoltrare al proprio Comune di
residenza la comunicazione di subingresso, allegandovi
l'autorizzazione originale e l'autocertificazione del possesso dei
requisiti di cui all'articolo 5 del d.lgs. 114/1998. Qualora il
Comune di residenza del cessionario sia diverso da quello del
cedente, il titolo originale è trasmesso dal primo Comune al
secondo per gli adempimenti conseguenti. Si applica anche al
subingresso nelle autorizzazioni di tipo B quanto disposto ai commi
2, 3 e 4 dell'articolo 7.
Articolo 9 (Revoca e sospensione delle autorizzazioni)
1. L'autorizzazione è revocata:
a) nel caso in cui l'operatore non risulti più in possesso dei
requisiti previsti per l'esercizio dell'attività;
b) nel caso in cui l'operatore non inizi l'attività entro sei
mesi dalla data dell'avvenuto rilascio materiale
dell'autorizzazione;
c) nel caso di subingresso, qualora l'attività non venga ripresa
entro un anno dalla data del trasferimento dell'azienda o dalla
morte del dante causa;
d) qualora l'operatore in possesso di autorizzazione di tipo A
non utilizzi, senza giustificato motivo, il posteggio assegnato per
periodi superiori complessivamente a quattro mesi in ciascun anno
solare, o per oltre un quarto del periodo previsto trattandosi di
autorizzazioni stagionali, fatti salvi i casi di assenza per
malattia, gravidanza o servizio militare. I periodi di non
utilizzazione del posteggio ricadenti nell'anno concesso al
subentrante non in possesso dei requisiti per poterli ottenere non
sono computati ai fini della revoca;
e) qualora vi siano rilevanti motivi di pubblico interesse. In
tal caso la revoca è disposta senza oneri per il Comune e con
diritto dell'operatore ad ottenere un altro posteggio nel
territorio comunale, se possibile economicamente equivalente salvo
nel caso di spostamento di fiere o mercati.
2. Nelle ipotesi di cui alle lettere b), c) e d) del comma 1, i
Comuni, per gravi e comprovati motivi indicati dal richiedente,
possono disporre la sospensione dei termini di revoca
dell'autorizzazione per un periodo non superiore a sei mesi.
3. Il Comune, avuta notizia di una delle fattispecie di revoca,
la comunica all'interessato fissando un congruo termine per le
eventuali controdeduzioni, decorso il quale adotta il provvedimento
di revoca.
4. L'autorizzazione è sospesa dal Comune nei casi previsti
dall'articolo 29, comma 3, del d.lgs. 114/1998. La sospensione è
disposta dal Comune con lo stesso provvedimento con il quale viene
irrogata la sanzione amministrativa di cui all'articolo 21. Nel
caso di pagamento in misura ridotta della sanzione, la sospensione
è disposta con separato provvedimento.
CAPO III PROGRAMMAZIONE DEL COMMERCIO SU AREE PUBBLICHE
Articolo 10 (Criteri per la razionalizzazione del commercio su
aree pubbliche)
1. Al fine di promuovere un equilibrato sviluppo del commercio
su aree pubbliche in relazione alla rete di vendita al dettaglio in
sede fissa, la Giunta regionale, acquisito il parere delle
rappresentanze degli enti locali ed operata la consultazione delle
organizzazioni dei consumatori e delle imprese del commercio
maggiormente rappresentative a livello regionale, ha facoltà di
emanare indirizzi per i Comuni, ai fini della determinazione
dell'ampiezza complessiva delle aree da destinare alle fiere e ai
mercati e del numero dei posteggi, sulla base delle caratteristiche
economiche del territorio, secondo quanto previsto all'articolo 6,
comma 3, del d.lgs. 114/1998.
2. Prima di procedere all'istituzione di nuove fiere e mercati,
i Comuni curano la riqualificazione ed il potenziamento
dell'offerta esistente, promuovendo l'ampliamento del numero e
delle dimensioni dei posteggi già previsti, avendo come obiettivo
almeno trentadue metri quadri per posteggio.
3. Nell'individuare eventuali aree per fiere o mercati di nuova
istituzione o da trasferire, i Comuni tengono conto
principalmente:
a) delle previsioni degli strumenti urbanistici, favorendo le
zone in espansione o a vocazione turistica ed il riequilibrio
dell'offerta nelle varie parti del territorio, anche in relazione
alla rete distributiva in sede fissa;
b) delle esigenze di tutela e valorizzazione del patrimonio
archeologico, storico, artistico, naturalistico e ambientale;
c) delle esigenze di polizia stradale, con particolare riguardo
alla facilità di accesso degli operatori, anche con automezzo, e
dei consumatori, favorendo il decongestionamento del traffico;
d) delle esigenze di natura igienico-sanitaria e della
possibilità di allacciamento alle reti elettrica, idrica e
fognaria.
4. I Comuni possono istituire fiere o mercati specializzati solo
previa verifica che il presumibile bacino di utenza, nelle sue
componenti stanziale e turistica, sia in grado di sostenere
adeguatamente la creazione di iniziative a merceologie limitate,
tenuto conto dell'esistenza di eventuali analoghe iniziative in
altri Comuni e del servizio offerto dalle altre forme di
distribuzione.
5. Per favorire la valorizzazione delle produzioni tipiche
regionali, nei mercati con almeno venticinque posteggi debbono
prevedersi, ove non esistenti e qualora vengano richiesti, non meno
di due ulteriori posteggi destinati alla vendita di prodotti
alimentari o dell'artigianato, tipici della Valle d'Aosta.
6. I Comuni contermini, in numero di due o più, qualora nei
rispettivi mercati si verifichi una caduta sistematica della
domanda o la presenza media di un numero troppo esiguo di operatori
o altra causa persistente di scarsa funzionalità ed attrattività
possono, sulla base di un comune progetto e sentite le
rappresentanze sindacali degli operatori, deliberare la riduzione
della frequenza di svolgimento dei propri mercati ed il loro
contestuale ampliamento dimensionale. In tale ipotesi il rilascio
delle nuove autorizzazioni e l'assegnazione dei posteggi aggiuntivi
non è subordinato alla procedura ordinaria di cui all'articolo 6,
ma è disposto, per ciascun mercato, a favore degli operatori già
presenti in quelli degli altri Comuni che hanno partecipato al
progetto. La scelta dei posteggi è effettuata sulla base
dell'anzianità di frequenza e, a parità di questa, dell'anzianità
di iscrizione al Registro delle imprese.
7. Qualora in un Comune venga disposto lo spostamento definitivo
di mercati in altra sede ovvero la soppressione di parte di un
mercato con contestuale creazione di un secondo mercato, gli
operatori hanno diritto alla conservazione dell'anzianità ed alla
riassegnazione dei posteggi sulla base delle loro scelte,
effettuate tenendo conto delle priorità di cui all'articolo 6,
comma 4.
8. Il disposto del comma 7 non si applica:
a) alle sospensioni temporanee dei mercati, salvo, ove
possibile, la messa a disposizione degli operatori di altre aree a
titolo provvisorio;
b) al trasferimento temporaneo di mercati;
c) alla variazione di data di svolgimento.
9. Qualora nell'ambito di un mercato venga a crearsi
disponibilità di un posteggio, per rinuncia o decadenza, il Comune,
informati gli operatori in esso presenti nelle forme più idonee,
può accogliere eventuali istanze di miglioria o cambio di
posteggio, nel rispetto dei criteri di priorità di cui all'articolo
6, comma 4.
10. Il Comune può consentire il cambio di posteggio di due
operatori, mediante riassegnazione a ciascuno di essi del posteggio
dall'altro contestualmente rinunciato.
11. Le procedure di cui ai commi 9 e 10 non sono esperibili nel
periodo in cui è in corso la procedura di assegnazione di nuovi
posteggi prevista all'articolo 6.
Articolo 11 (Deliberazioni comunali)
1. I Comuni, entro centottanta giorni dall'entrata in vigore
della presente legge, sentite le organizzazioni maggiormente
rappresentative a livello locale o, in assenza, a livello regionale
dei consumatori e delle imprese del commercio, con apposita
deliberazione consiliare, ai sensi dell'articolo 28 del d.lgs.
114/1998, provvedono al riordino del settore del commercio su aree
pubbliche. La deliberazione, che è aggiornata di norma ogni quattro
anni, contiene in particolare:
a) la ricognizione di fiere, mercati e posteggi fuori mercato
esistenti o da istituire, trasferire di luogo, modificare o
razionalizzare, con relative date e aree di svolgimento;
b) le eventuali determinazioni di carattere merceologico;
c) la definizione di eventuali priorità integrative;
d) le determinazioni in materia di posteggi per i produttori
agricoli di cui alla l. 59/1963;
e) le determinazioni in materia di commercio in forma
itinerante;
f) le determinazioni in materia di aree aventi valore storico,
archeologico, artistico e ambientale nelle quali l'esercizio del
commercio è vietato o sottoposto a condizioni particolari;
g) la determinazione degli orari di vendita;
h) le norme procedurali, ai sensi dell'articolo 28, comma 16,
del d.lgs. 114/1998;
i) la ricognizione ed il riordino delle concessioni di
posteggio;
j) il riordino e l'eventuale ricostruzione delle graduatorie di
presenza;
k) le eventuali agevolazioni ed esenzioni in materia di tributi
ed entrate non tributarie, ai sensi dell'articolo 28, comma 17, del
d.lgs. 114/1998.
2. Nella deliberazione di riordino del settore sono stabiliti
obiettivi specifici, da conseguire con un programma articolato in
fasi operative con scadenze temporali, avendo cura, in particolare,
di conseguire nel minor tempo possibile:
a) l'integrazione degli interventi in materia di commercio su
aree pubbliche con quelli previsti per il commercio su area privata
o sede fissa ai sensi del d.lgs. 114/1998, con particolare riguardo
agli interventi nei centri storici ed alle possibili sinergie dei
due settori nell'ambito dei centri polifunzionali di servizio
previsti dalla normativa regionale;
b) il miglioramento generalizzato delle condizioni
igienico-sanitarie delle attività di vendita, mediante la
predisposizione di programmi di controllo e la contestuale messa a
disposizione di infrastrutture e servizi adeguati;
c) la maggiore tutela ed informazione del consumatore, anche
attraverso l'introduzione dell'obbligo di indicazione dei prezzi in
Euro, all'interno di fiere e mercati.
3. I Comuni, sentite le organizzazioni maggiormente
rappresentative a livello locale o, in assenza, a livello regionale
delle imprese del commercio, emanano regolamenti per le fiere e i
mercati contenenti:
a) la cartografia dei posteggi con l'indicazione del loro numero
progressivo e della eventuale destinazione merceologica;
b) le modalità di accesso degli operatori al mercato o fiera e
la regolazione della circolazione pedonale e veicolare;
c) le modalità tecniche di assegnazione dei posteggi
occasionalmente liberi o comunque non assegnati;
d) le modalità tecniche di assegnazione dei posteggi nelle fiere
agli aventi diritto;
e) le modalità e i divieti da osservarsi nell'esercizio
dell'attività di vendita;
f) le norme atte a promuovere una maggiore informazione e la
tutela dei consumatori.
4. L'esercizio del commercio in forma itinerante può essere
interdetto solo in aree previamente determinate e per motivi
di:
a) tutela del patrimonio storico, archeologico, artistico e
ambientale;
b) sicurezza nella circolazione stradale;
c) tutela igienico-sanitaria;
d) compatibilità estetica o funzionale rispetto all'arredo
urbano o per altri motivi di pubblico interesse.
5. I singoli Comuni, anche mediante accordi con altri Comuni,
possono individuare appositi percorsi ed aree ove la permanenza
degli operatori itineranti non è sottoposta a vincoli temporali, in
generale o a determinate condizioni o in particolari orari, nonché
distanze minime da rispettare nei confronti di mercati o fiere nei
giorni di svolgimento.
6. Per la valorizzazione e la promozione di fiere e mercati
specializzati o aventi particolare rilievo promozionale o
turistico, i Comuni possono stipulare convenzioni con Aziende di
promozione turistica, pro-loco, altre istituzioni pubbliche,
consorzi o cooperative di operatori su aree pubbliche, associazioni
di categoria degli operatori, anche prevedenti l'affidamento di
fasi organizzative e di gestione, ferma in ogni caso l'esclusiva
competenza del Comune per la ricezione delle istanze di
partecipazione e la definizione delle graduatorie.
Articolo 12 (Adempimenti nei confronti dell'Osservatorio
regionale del commercio e del turismo)
1. Al fine di permettere una puntuale valutazione delle
problematiche del commercio su aree pubbliche da parte
dell'Osservatorio regionale del commercio e del turismo, nonché di
consentire un'adeguata divulgazione delle informazioni, i comuni
trasmettono all'Assessorato regionale competente in materia di
commercio:
a) le deliberazioni di riordino del settore di cui all'articolo
11, comprensive degli allegati tecnici;
b) un prospetto riassuntivo trimestrale contenente il numero ed
il tipo, con indicazione dell'eventuale posteggio, delle
autorizzazioni rilasciate, sospese, cessate o revocate;
c) un prospetto riassuntivo annuale con la stima dell'afflusso
dei consumatori, residenti e turisti, alle varie
manifestazioni.
CAPO IV NORME PER L'ESERCIZIO DELL'ATTIVITA'
Articolo 13 (Rilascio delle concessioni di posteggio nelle
fiere)
1. Coloro che intendono partecipare alle fiere, e vi sono
abilitati ai sensi dell'articolo 28, comma 6, del d.lgs. 114/1998,
debbono far pervenire al Comune ove le stesse si svolgono, almeno
sessanta giorni prima della data fissata, istanza di concessione di
posteggio valida per i soli giorni della manifestazione, indicando
gli estremi dell'autorizzazione con la quale si intende partecipare
e la merceologia principale trattata. L'istanza è inoltrata con
lettera raccomandata con avviso di ricevimento.
2. I Comuni, decorso il termine per l'inoltro delle istanze,
redigono la graduatoria di queste, individuando in tal modo gli
aventi diritto, tenuto conto, nell'ordine, dei seguenti
criteri:
a) anzianità di presenza effettiva, intesa come il numero delle
volte che l'operatore ha effettivamente esercitato nella fiera;
b) anzianità di iscrizione al Registro delle imprese;
c) altri criteri sussidiari disposti dal Comune;
d) ordine cronologico di spedizione dell'istanza.
3. Qualora il Comune abbia fatto uso della facoltà di
ripartizione dei posteggi delle fiere per categoria merceologica, è
redatta una distinta graduatoria per ciascun gruppo di posteggi
individuato. È ammesso inoltrare istanza per l'inserimento in più
graduatorie.
4. Le graduatorie di cui ai commi 2 e 3 sono affisse all'Albo
pretorio, per almeno dieci giorni, prima della data della
manifestazione.
Articolo 14 (Assegnazione temporanea di posteggi nei mercati e
nelle fiere)
1. L'assegnazione temporanea dei posteggi occasionalmente liberi
o in attesa di assegnazione nei mercati è effettuata dal Comune di
volta in volta, tenendo conto dei criteri di cui all'articolo 6,
comma 4, indipendentemente dai prodotti trattati, con il rispetto
delle norme igienico-sanitarie.
2. L'assegnazione temporanea dei posteggi ordinariamente
riservati ai produttori agricoli di cui alla l. 59/1963, avviene,
in primo luogo, a favore dei medesimi.
3. Non si fa luogo ad assegnazione temporanea nel caso di
posteggi occupati da box ed altre strutture fisse.
4. L'assegnazione nelle fiere dei posteggi rimasti liberi,
decorsa un'ora dall'orario stabilito per il loro inizio, è
effettuata, indipendentemente dai prodotti trattati e nel rispetto
delle norme igienico-sanitarie, sulla base, nell'ordine, dei
seguenti criteri:
a) inserimento di coloro che, pur avendo inoltrato istanza di
partecipazione, non sono risultati fra gli aventi diritto, seguendo
l'ordine della graduatoria;
b) inserimento degli altri operatori presenti, secondo i criteri
di cui all'articolo 13, comma 2.
Articolo 15 (Computo delle presenze)
1. Il computo delle presenze, nei mercati e nelle fiere, è
effettuato con riferimento non all'operatore, bensì
all'autorizzazione con la quale esso partecipa o ha richiesto di
partecipare; i Comuni tengono il registro delle presenze e ne
curano l'affissione presso gli uffici comunali, in modo che
chiunque possa prenderne visione.
2. Qualora l'interessato sia in possesso di più autorizzazioni
valide per la partecipazione, indica, all'atto dell'annotazione
delle presenze, con quale di essa intende partecipare.
3. I Comuni, per motivi di viabilità, possono disporre il
divieto di abbandono della fiera o del mercato nel corso del loro
svolgimento.
Articolo 16 (Orari del commercio su aree pubbliche)
1. I Comuni stabiliscono gli orari dell'esercizio del commercio
su aree pubbliche, nel rispetto dei seguenti criteri:
a) in assenza di apposita determinazione liberamente assunta dai
Comuni, l'orario degli operatori su aree pubbliche in forma
itinerante coincide con quello stabilito per gli esercizi al
dettaglio;
b) l'orario dei mercati deve tener conto delle esigenze di
approvvigionamento nelle prime ore del mattino;
c) i Comuni possono prevedere orari particolari per l'esercizio
di commercio su aree pubbliche con somministrazione di alimenti e
bevande.
2. È consentita, previo parere delle associazioni di categoria
del commercio e dei consumatori, l'istituzione di mercati e fiere
domenicali.
3. I Comuni, se a ciò non ostino preminenti motivi di pubblico
interesse, debbono evitare lo spostamento di data dei mercati nei
casi di coincidenza con festività.
4. I Comuni, per motivi di pubblico interesse, possono stabilire
deroghe e limitazioni in materia di orari a carattere
transitorio.
5. Relativamente al commercio in forma itinerante, i Comuni
possono disporre il divieto di esercizio nel periodo giornaliero di
svolgimento di fiere o mercati, anche relativamente a tutto il
territorio comunale, per evitare la dispersione delle risorse e
favorire la piena riuscita di dette manifestazioni.
Articolo 17 (Aree particolari)
1. Senza permesso scritto e datato del soggetto proprietario o
gestore è vietato il commercio su aree pubbliche negli aeroporti,
nelle stazioni e nelle autostrade.
2. Qualora uno o più soggetti mettano gratuitamente a
disposizione del Comune un'area privata, attrezzata o meno, coperta
o scoperta, per l'esercizio dell'attività di commercio su aree
pubbliche, essa può essere inserita fra le aree da utilizzare per
fiere, mercati e posteggi fuori mercato previa verifica
dell'idoneità dell'area e delle altre condizioni generali di cui
alla presente legge.
3. Nel caso di cui al comma 2, coloro che cedono la
disponibilità dell'area, possono subordinare la sua utilizzazione
all'ottenimento di una o più concessioni di posteggio.
Articolo 18 (Uso di automezzi)
1. L'esercizio del commercio su aree pubbliche mediante l'uso di
automezzi avviene nell'osservanza delle norme di polizia stradale
ed igienico-sanitaria.
2. L'uso di automezzi all'interno di fiere e mercati è
consentito negli appositi spazi indicati dai Comuni nelle
deliberazioni di cui all'articolo 11 o, in assenza, dal Comando
della Polizia municipale.
3. Gli operatori in possesso di autorizzazione per il commercio
su area pubblica con posteggi assegnati su un mercato domenicale, o
comunque coincidenti con giornate festive e prefestive, possono
circolare nel territorio regionale per il percorso necessario allo
svolgimento della loro attività, anche con automezzo di portata
superiore a settantacinque quintali.
CAPO V DISPOSIZIONI TRANSITORIE E FINALI
Articolo 19 (Adempimenti dei comuni)
1. Fino alla data di approvazione da parte del Comune della
deliberazione consiliare di riordino del settore del commercio su
aree pubbliche, di cui all'articolo 11, comma 1:
a) non possono essere rilasciate nel Comune nuove autorizzazioni
di tipo A;
b) non possono essere istituiti o ampliati il numero di
posteggi, fiere, mercati e posteggi fuori mercato;
c) non possono essere emanate nuove disposizioni in materia di
commercio in forma itinerante, salvo i casi di necessità e
emergenza.
2. Decorso il termine di centottanta giorni previsto
all'articolo 11, comma 1, senza che il Comune abbia deliberato in
merito al riordino del settore, la Giunta regionale, ai sensi
dell'articolo 28, comma 18, del d.lgs. 114/1998, provvede, in via
sostitutiva, all'adozione delle misure necessarie, compresa
l'eventuale nomina di un commissario ad acta.
Articolo 20 (Conversione delle autorizzazioni)
1. Entro novanta giorni dall'entrata in vigore della presente
legge:
a) i Comuni in cui sono localizzati i posteggi convertono
d'ufficio le autorizzazioni e le relative concessioni rilasciate,
ai sensi della normativa previgente, agli operatori su posteggio in
tante autorizzazioni di cui all'articolo 28, comma 1, lettera a),
del d.lgs. 114/1998, quante sono le concessioni di posteggio già
rilasciate;
b) i Comuni di residenza o sede legale degli operatori della
regione convertono d'ufficio le autorizzazioni rilasciate, ai sensi
della normativa previgente, per il commercio in forma itinerante,
nelle nuove autorizzazioni di cui all'articolo 28, comma 1, lettera
b), del d.lgs. 114/1998.
2. La conversione d'ufficio comporta l'annotazione su ciascuna
autorizzazione delle caratteristiche merceologiche di cui
all'articolo 5, comma 1, del d.lgs. 114/1998 e dei titoli di
priorità.
3. I Comuni inviano agli operatori comunicazione dell'avvenuta
conversione dell'autorizzazione, invitandoli a ritirare, nel
termine di novanta giorni, il nuovo titolo con contestuale deposito
dell'originale.
4. Fino a che le autorizzazioni rilasciate in base alla
normativa previgente non sono state convertite, esse conservano
integralmente la loro validità.
Articolo 21 (Modifica all'articolo 2 della legge regionale 16
febbraio 1995, n. 6)
1. La lettera d) del comma 2 dell'articolo 2 della legge
regionale 16 febbraio 1995, n. 6 (Disciplina delle manifestazioni
fieristiche) è sostituita dalla seguente:
"d) più in generale, le manifestazioni disciplinate dal titolo X
del decreto legislativo 31 marzo 1998, n. 114 (Riforma della
disciplina relativa al settore del commercio, a norma dell'articolo
4, comma 4, della L. 15 marzo 1997, n. 59) e dalle corrispondenti
disposizioni regionali.".
Articolo 22 (Abrogazioni)
Sono abrogate:
a) la legge regionale 2 maggio 1995, n. 12;
b) la legge regionale 4 maggio 1998, n. 24.
Articolo 23 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Allegato
(Omissis)
Président Le projet de loi n° 29 a été élaboré dans un nouveau
texte par la Ière et la IVème Commission, qui ont formulé un avis à
la majorité favorable sur le projet de loi en soi-même; la IIème
Commission a également formulé à la majorité son avis, avec un
amendement au nouveau texte, que vous trouvez dans la pièce jointe
à l'ordre du jour.
La parole au rapporteur Conseiller Piccolo.
Piccolo (FA) Vi avrei risparmiato la lettura della relazione
qualora avessimo fatto l'oggetto ieri sera, vi risparmieremo però
le due relazioni, ma in compenso ne leggerò una anche a nome e per
conto del collega Ottoz.
Permettetemi in premessa innanzitutto di ringraziare, anche a
nome del collega Ottoz, per la fattiva collaborazione offerta da
coloro che hanno fatto parte del gruppo di lavoro, e cioè i
rappresentanti degli enti locali e delle categorie interessate, i
funzionari dell'Assessorato competente e gli esperti del
settore.
Inoltre vorrei anche in questa occasione, come per la precedente
legge sul commercio in sede fissa, complimentarmi con l'Assessore e
la Giunta regionale nel coinvolgere sin dall'inizio dei lavori per
la stesura di questo disegno di legge tutte le componenti
interessate. L'ultimo doveroso ringraziamento va ai colleghi
consiglieri delle tre Commissioni, la I, la II e la IV, che hanno
contribuito a modificare il disegno di legge approvato dalla Giunta
regionale con una serie di emendamenti che sono stati il frutto
delle audizioni e delle proposte scritte e avanzate dai
rappresentanti degli enti locali e delle categorie interessate,
rendendo quindi più rispondente il testo di legge alle esigenze,
oltre che degli operatori del settore, anche dei cittadini
valdostani.
Fatte queste doverose premesse di carattere informativo, entro
ora nel merito del disegno di legge, tralasciando le parti più
tecniche, in quanto sono state esplicitate in modo più puntuale ed
esauriente nella relazione che accompagna il disegno di legge
approvato dalla Giunta regionale.
Il decreto "Bersani", come sapete, nella sua configurazione di
legge-quadro, ha l'indubbio pregio di riunire tutta una serie di
regole in precedenza disperse in un ampio numero di discipline
legislative specifiche: i principi generali del "commercio in sede
fissa" - di recente approvazione - ed un'altra rilevante parte
della distribuzione commerciale, ossia quella svolta su aree
pubbliche, comunemente definita "commercio ambulante".
Permettetemi a questo punto di fare un breve cenno storico in
merito a questo tipo di commercio.
La normativa relativa al "commercio su aree pubbliche" ha una
storia che risale, nel suo passaggio più significativo, alla
separazione della legge n. 426/71 operata con la legge n. 398/76 e
con il D.M. 15 gennaio 1977 di attuazione, con la quale, pur
differenziando questi operatori in virtù delle modalità e dei
fattori del servizio reso ai consumatori ed eliminando l'obbligo di
iscrizione al registro di pubblica sicurezza previsto nella
disciplina precedente, non è evidente ancora il perseguimento di
una "pari dignità", con gli altri tipi di commercio,
discriminazione ravvisabile per esempio in una concezione della
struttura imprenditoriale - infatti le autorizzazioni prima
potevano essere rilasciate unicamente a persone fisiche con non più
di due dipendenti -, del tutto residuale dunque rispetto al
"commercio in sede fissa".
Inoltre, anche a livello della programmazione della rete
distributiva, il potere attribuito agli enti locali ha finito per
parcellizzare eccessivamente gli interventi, con un fenomeno non
molto dissimile alla "polverizzazione" del piccolo dettaglio,
frutto della prima applicazione della legge n. 426/71.
Questo stato di cose, con la situazione di minore attenzione che
la connotava, è venuta meno con la successiva legge n. 112/91, i
cui punti principali possono essere ravvisati innanzitutto nella
raggiunta consapevolezza della grande potenzialità di questa forma
di commercio che, è in grado, al contrario, di reagire agli stimoli
della domanda con maggiore prontezza di quanto sia in grado
normalmente di fare il dettaglio tradizionale. In questo modo si è
ridato il giusto rilievo a questi operatori, mantenendo un filo
conduttore non in posizione gerarchicamente subordinata, con i
principi cardine contenuti nella legge 426/71.
Per quanto attiene le autorizzazioni, una importante innovazione
è stata quella di evitare la predetta parcellizzazione, stabilendo,
accanto alle condizioni di tempo e di luogo fissate dai Comuni, la
Regione quale referente per la gestione delle attività da svolgersi
al di fuori del territorio comunale "per il commercio itinerante",
ovvero qualora avvengano su aree date in concessione solo per
alcuni giorni della settimana.
Così facendo, si è inteso raggiungere l'obiettivo della legge di
conseguire una maggiore funzionalità del servizio da rendere al
consumatore, nonché il riequilibrio fra le varie forme di vendita,
in una integrazione-coordinazione che trova la sua definitiva
consacrazione nel decreto "Bersani".
La legge n. 112/91 è stata successivamente integrata con il
decreto attuativo n. 248/93, che ha finito per determinare una
serie di problemi applicativi soprattutto a carico dei Comuni, su
alcuni punti fondamentali, fra i quali: la determinazione dei
settori merceologici, la priorità nell'assegnazione dei posteggi
nelle fiere e nei mercati, nonché nel rilascio dell'autorizzazione
di tipo B (quella sul posteggio fisso per alcuni giorni della
settimana), sui quali è stato necessario un nuovo intervento
chiarificatore principalmente con il D.M. n. 350/96.
La situazione relativa al "commercio su aree pubbliche", già
considerando questa mia breve e schematica trattazione, rende
evidente non solo le istanze degli operatori del settore a un
giusto riconoscimento da parte della Regione, ma anche la necessità
di arrivare in tempi brevi a quella confluenza disciplinare
necessaria per non ottenere, su un comparto come quello della
distribuzione, un differente livello di gestione amministrativa a
fronte di esigenze per certi aspetti similari.
Il decreto "Bersani" ha dedicato infatti un apposito titolo, il
decimo, ai principi per la disciplina regionale sul "commercio su
aree pubbliche".
Una delle norme che più caratterizzano le nuove disposizioni
rispetto a quelle contenute nella disciplina di cui alla legge n.
112/91, è la totale rinuncia da parte dello Stato ad ogni tentativo
di regolamentare lo svolgimento dell'attività nelle fiere, il cui
compito di stabilire le caratteristiche tipologiche delle fiere,
nonché le modalità di partecipazione alle medesime, è attribuito
alla Regione.
Alle regioni spetta inoltre il potere di indicare le modalità di
esercizio del commercio su aree pubbliche, ai criteri per il
rilascio, la revoca e la sospensione dell'autorizzazione nei casi
previsti dall'articolo 29 al subingresso, ai criteri per
l'assegnazione dei posteggi, agli indirizzi in materia di orari,
fermo restando la competenza del sindaco a fissare i medesimi.
I criteri di programmazione regionale saranno riferiti ai
medesimi ambiti territoriali che il decreto fissa per la
programmazione degli esercizi su aree private e cioè alle aree
metropolitane omogenee, alle aree sovracomunali configurabili come
unico bacino di utenza, ai centri storici e ai centri di minore
consistenza demografica.
In relazione a tali ambiti, alla densità della rete distributiva
esistente e della popolazione residente fluttuante, la Regione
indicherà ai Comuni i criteri per la determinazione delle aree e
del numero dei posteggi da destinare allo svolgimento
dell'attività, per l'istituzione, la soppressione o lo spostamento
dei mercati quotidiani o di diversa cadenza, per l'istituzione dei
mercati tematici destinati a merceologie esclusive o particolari,
oltre naturalmente ai criteri per lo svolgimento delle fiere.
Degna di nota la funzione di valorizzazione e di salvaguardia
del servizio commerciale delle aree urbane, rurali, montane ed
insulare che assegna alla Regione e ai Comuni la facoltà di
stabilire particolari agevolazioni fino all'esenzione per i tributi
ed altre entrate di rispettiva competenza (si pensi alla
tassa-tariffa per lo smaltimento dei rifiuti solidi urbani, alla
TOSAP - canone di concessione per l'occupazione del suolo
pubblico), per le attività effettuate in posteggi posti in Comuni o
frazioni con popolazione inferiore a 3000 abitanti e nelle zone
periferiche delle altre aree metropolitane e degli altri centri di
minori dimensioni, realtà piccole che sono per la maggior parte
nella nostra regione.
È invece riservato ai Comuni, una volta emanati gli indirizzi
regionali, stabilire l'ampiezza complessiva delle aree da destinare
all'esercizio delle attività, le modalità di assegnazione dei
posteggi, la superficie degli stessi, i criteri di assegnazione
delle aree riservate agli agricoltori che esercitano la vendita dei
propri prodotti, un settore questo che occorre cercare di
potenziare sempre più.
Fra le innovazioni significative sottolineo la previsione,
contenuta nell'articolo 28, comma 15, del decreto "Bersani",
concernente la facoltà per i Comuni di determinare le tipologie
merceologiche dei posteggi nei mercati e nelle fiere. Tale
disposizione consentirà ai Comuni di caratterizzare le
manifestazione mercatali o fieristiche per la presenza di
determinati prodotti e di assicurare costantemente il rispetto
della disciplina igienico sanitaria, in relazione alla necessità di
collegare i posteggi nei quali si effettua la vendita di prodotti
alimentari con i relativi allacci idrici, elettrici e fognari.
I Comuni dovranno inoltre provvedere ad individuare le aree
pubbliche aventi valore archeologico, artistico, ambientale, nelle
quali l'esercizio del commercio è vietato o sottoposto a condizioni
particolari a salvaguardia delle aree stesse. Altri divieti e
limitazioni potranno essere previsti per motivi di pubblico
interesse, quali quelli della viabilità o dei profili
igienico-sanitari.
Infine, i Comuni delibereranno le norme procedurali per la
presentazione e l'istruttoria delle domande per il rilascio
dell'autorizzazione, prevedendo la formazione del silenzio-assenso
per il caso in cui non venga comunicato all'interessato il diniego
entro un termine fissato.
In caso di inerzia dei Comuni, la Regione si sostituirà ad essi
adottando le necessarie norme che resteranno in vigore finché
verranno approvate quelle comunali.
Per concludere, ritengo comunque che sia il caso in estrema
sintesi di rimarcare alcune caratteristiche del disegno di legge,
evidenziando che:
- anche per il commercio su aree pubbliche l'articolo 1, comma
2, del decreto "Bersani" contiene una riserva particolare a favore
delle regioni a statuto speciali, le quali provvedono secondo le
previsioni dei rispettivi statuti e delle relative norme di
attuazione, ossia nel nostro caso tenendo conto delle esigenze
specifiche del contesto autonomo della Valle d'Aosta;
- prevede due distinti tipi di autorizzazione, a seconda
dell'uso o meno di un posteggio per l'esercizio delle attività;
- ripartisce le manifestazioni in mercati e fiere, queste ultime
aventi cadenza superiore al mese, con possibilità in entrambi i
casi di articolazione merceologica dei posteggi, compresa la
previsione dei mercati destinati a merceologie esclusive, e di
stabilire caratteristiche tipologiche delle fiere;
- esplicita la competenza regionale nel fornire criteri ed
indicazioni in merito alle modalità di esercizio delle attività, le
procedure autorizzatorie, l'assegnazione dei posteggi, gli orari,
nonché per quanto attiene specificatamente all'aspetto
programmatorio, la determinazione delle aree e il numero dei
posteggi;
- infine definisce le competenze dei Comuni nel rilascio delle
autorizzazioni e concessioni di posteggio, nella determinazione
dell'ampiezza delle aree da destinare a commercio e più in generale
nella concreta determinazione delle modalità di esercizio delle
attività.
Il provvedimento oggi in discussione, dunque, sviluppa
organicamente le competenze demandate dal decreto "Bersani", dando
ampio risalto ad alcuni profili tecnici necessari al corretto
svolgimento dei compiti assegnati ai comuni, quali quelli di tipo
procedurale, la concertazione con le rappresentanze sindacali dei
consumatori, la previsione di una generale ricognizione dello stato
del commercio su aree pubbliche nella regione, al fine di
orientarne efficacemente lo sviluppo in una visione moderna che ne
esalti il ruolo, al contempo integrativo e alternativo nei
confronti del commercio in sede fissa.
Concludendo, con questo tipo di disegno di legge, che coniuga le
esigenze del commercio ambulante e degli enti locali, si intende
valorizzare e salvaguardare il commercio nelle piccole realtà
comunali valdostane e disciplinare la materia delle fiere e delle
sagre paesane, garantendo il rispetto della normativa di settore e
conservando le caratteristiche di tradizione e tipicità di queste
manifestazioni, permettendo quindi la vendita dei prodotti tipici
locali nei mercati e nelle fiere, una previsione importante volta a
promuovere la produzione artigianale tipica caratteristica di una
realtà qual è quella valdostana.
Comunico infine che il presente disegno di legge ha avuto il
parere favorevole delle tre commissioni competenti e propongo
alcuni emendamenti al testo predisposto dalle commissioni
consiliari in relazione alla richiesta
FIVA-ASCOM-CONFCOMMERCIO.
Per concludere con una battuta, direi che il rappresentante
della categoria della FIVA ha sicuramente raggiunto il suo
obiettivo e trattandosi di legge sul commercio, per il quale vale
il detto che "la propaganda è l'anima del commercio", lui
sicuramente questa l'ha fatta e l'ha fatta molto bene!
Président La parole à la Conseillère Squarzino Secondina.
Squarzino (PVA-cU) Non condivido il parere così entusiasta del
relatore. A mio avviso il testo che andiamo ad esaminare è invece
l'esempio di come non dovrebbe essere fatta una legge e di come non
dovrebbe essere svolto il lavoro nelle commissioni, dettato il più
delle volte dalla fretta di finire, dalle esigenze - che comprendo
- dell'Assessore di portare in fretta in Consiglio il testo di
legge, e anche dettato dallo zelo a volte del Presidente della
Commissione che nell'interpretare i "desiderata" della Giunta
diventa quasi più realista del re stesso.
Intanto questo è un disegno di legge che è un miscuglio, è
legge, cioè dà indicazioni di principi generali, ed è anche
regolamento, nel senso che vengono esplicitati nei dettagli
comportamenti precisi, che devono essere assunti dai diversi
soggetti. A mio avviso andava fatta una scelta diversa, più chiara,
più semplice, più rispettosa dell'autonomia dei Comuni. Noi
parliamo sempre di semplificazione della normativa, di
sburocratizzazione, diciamo sempre che il nostro interlocutore
diretto è il cittadino, con il quale vogliamo dialogare, e che
intendiamo normare un'attività in modo tale che il cittadino si
riconosca anche. Sfido qualcuno a leggere questa legge e ad
interpretarla, a capire tutte le varie connessioni che ci sono, sia
nel linguaggio, sia nel modo con cui è costruita.
Sarebbe stato sufficiente indicare nella legge alcuni principi
generali, alcuni di quei principi che il relatore ha ricordato
nella sua relazione; penso, per esempio, ad alcuni criteri per
stilare le graduatorie, per accedere all'utilizzo dei posteggi;
all'indicazione delle procedure con cui va garantita la
trasparenza, quindi le modalità con cui i commercianti possono
accedere alle informazioni; all'indicazione chiara delle procedure
con cui si ottengono le varie autorizzazioni.
Forniti alcuni elementi normativi chiari, andava lasciata ai
Comuni l'autonomia delle decisioni di come intervenire, di come
muoversi per disciplinare l'attività del commercio ambulante nel
proprio territorio.
Mi si potrebbe obiettare che il Celva ha condiviso tutto il
disegno di legge, ha presentato una serie di emendamenti e di
proposte che sono state accettate, e che pertanto sto dicendo cose
che non rispondono alle richieste dei Comuni. Ma certamente; nel
momento in cui si presenta ai Comuni una bozza in cui già si scende
nei singoli dettagli normativi, è chiaro che i Comuni intendono
verificare l'adeguatezza di questi dettagli alle loro esigenze, ed
è quindi chiaro che completano, suggeriscono, integrano.
Anche le stesse associazioni di categoria hanno visto accolte le
loro richieste, i loro emendamenti, ma io non penso che sia compito
del legislatore procedere ad un collage dei diversi emendamenti,
delle diverse proposte che sono avanzate dai soggetti interessati,
altrimenti ci troveremmo di fronte a leggi che sono non tanto un
puzzle, perché il puzzle richiede un disegno organico chiaro, ma
quasi un "pot-pourri" come è in parte questa legge. E questa
mescolanza di regolamenti e di leggi, d'inserimento di richieste
diverse da parte delle varie categorie, tutto questo avviene perché
non c'è una linea politica chiara.
La Regione avrebbe dovuto dire come intendeva esercitare le sue
competenze primarie in materia di fiere e mercati, di come
intendeva esercitare la sua competenza integrativa nella materia
che riguarda il commercio, ma questa scelta non è stata fatta in
modo chiaro. Eppure, mi sembra di aver capito che si sono anche
spesi alcuni milioni per affidare a dei consulenti la stesura della
legge; fra l'altro sarebbe interessante sapere quanto è costata
questa legge! Non è che rinnego la possibilità di utilizzare dei
consulenti, affatto; ma in questo caso si sono dati ai consulenti
dei soldi e non dei criteri chiari, e non delle scelte politiche
chiare, in base alle quali stendere il disegno di legge.
Non voglio entrare nei piccoli dettagli della legge, anche
perché, come ricordava il relatore, si tratta di recepire le scelte
del decreto "Bersani" con tutte le conseguenze, quindi di recepire
questa normativa nazionale, e d'altra parte è stato un recepire le
varie richieste di diverse associazioni e categorie.
Poiché mi si obietta di fare queste osservazioni senza portare
alcun elemento a supporto, io ne porto uno solo per non tediare. Si
è dovuto aspettare l'intervento della Celva per abrogare due leggi;
questo disegno di legge interviene su tre leggi regionali, una la
modifica, le altre due erano interessate, è dovuto intervenire in
commissione un emendamento del Celva - dicevo - per chiedere di
abrogare le due norme regionali la cui materia questo disegno di
legge intendeva normare.
Vorrei ancora sottolineare in conclusione come, a mio avviso,
non funzioni il lavoro nelle commissioni. Viene licenziato un testo
senza che sia stato esaminato il parere ufficiale - a meno che non
sia stato fatto in un secondo momento quando le commissioni non si
sono più riunite su questo argomento - di un'associazione di
categoria, che chiede di poter esprimere un parere ufficiale in
merito. Può darsi che questo parere sia arrivato, in tal caso
ritiro quest'osservazione, e chiederei eventualmente di avere il
parere.
In secondo luogo non si è proceduto ad una verifica delle
congruità delle varie parti del testo, cioè all'ultimo momento in
commissione qualcuno ha detto che in un articolo si usava una
parola, in un altro articolo riferentesi allo stesso concetto si
usava un'altra espressione, per cui forse c'era qualcosa che non
andava.
Ancora, sempre in commissione si sono analizzate due o tre
possibili emendamenti, sembrava che ci fosse un'adesione a questi
emendamenti, ma si è espresso un parere su questo disegno di legge
senza approfondire se quegli emendamenti andavano accettati oppure
no, perché si doveva verificare che l'organo politico fosse
d'accordo su questi emendamenti. Non solo, e questo è l'elemento
nuovo, arrivano ancora in aula altri emendamenti.
Allora mi chiedo se questo è il modo con cui i consiglieri
esercitano la loro funzione di legislatori e se questo è il modo
con cui le commissioni esercitano il loro ruolo di esame del testo
e di vaglio di un testo normativo, perché la commissione è proprio
il luogo in cui vanno verificate le congruenze fra le varie parti e
in cui va verificato il senso di quello che si scrive e di quello
che andrà approvato. Se queste non funzionano, credo che anche i
prodotti che vengono licenziati siano, al di là delle buone
intenzioni, prodotti malfatti.
Président La parole au Conseiller Comé.
Comé (Aut) Il disegno di legge che dobbiamo votare oggi non
appare molto innovativo rispetto alle norme precedenti che
disciplinavano il commercio sulle aree pubbliche, quindi direi che
la preoccupazione che sollevava prima la Consigliera Squarzino per
quanto riguardava la difficoltà sia degli operatori sia dei
consumatori nel poter prendere conoscenza e quindi applicare questa
legge, mi pare che non la verificheremo in questo caso, anche
perché questa legge ha a suo favore svolto un'azione di
semplificazione del testo rispetto alle leggi precedenti.
Il provvedimento sviluppa organicamente le competenze demandate
dal decreto "Bersani"; in effetti l'ente Regione dovrà fornire i
criteri e le indicazioni in merito alle modalità dell'attività, ma
- questo è un parere diverso da quello della collega Squarzino - si
è poi lasciato ai Comuni rendere concreti tali criteri e
indicazioni, come ad esempio rilasciare le autorizzazioni e le
concessioni dei posteggi; quindi i Comuni con questa legge hanno
assunto un ruolo più marcato e più forte, dando così la possibilità
agli enti locali di prendere quelle decisioni per il commercio
ambulante che permetteranno di soddisfare le richieste dei
cittadini, e in questo caso dei consumatori.
Ho anche presentato un emendamento, che poi illustrerò, e che è
stato firmato da più Capigruppo, pertanto spero che venga votato,
proprio per andare verso una maggiore semplificazione di questo
testo e soprattutto per agevolare gli operatori del settore.
Vorrei anche fare una richiesta all'Assessore: che in tempi
molto brevi prenda in esame la norma per quanto riguarda mercati e
fiere dell'artigianato - questo riguarda anche l'Assessore Ferraris
- in modo che anche i Comuni possano avere una norma di riferimento
in tempi molto brevi. Qui abbiamo cercato di disciplinare il
commercio, ma c'è adesso un vuoto per quanto riguarda tutte le
attività dell'artigianato.
Quindi il nostro è comunque, se verrà accolto anche questo
emendamento, un parere abbastanza positivo sulla legge.
Président La parole au Conseiller Nicco.
Nicco (GV-DS-PSE) Come è stato detto dal relatore, questo è un
disegno di legge organico, ben strutturato, coordinato, coerente
con la legislazione generale, attentamente definito in ogni sua
parte, redatto da qualificati esperti con ottima conoscenza del
giuridichese e al passo con le ultime evoluzioni della
dottrina.
Una legge che è frutto anche di una concertazione, diremmo di
una dialettica concertativa fra le più ampie e approfondite con le
categorie interessate.
È un disegno di legge comprensivo persino, come si usa di questi
tempi, di un preciso dizionario ad hoc (all'articolo 2), peraltro
ripreso pari pari dal decreto legislativo n. 114, un dizionario che
rivaleggia con lo Zanichelli e il Garzanti in alcune definizioni,
per esempio in quella di fiera e di mercato. Così oggi sappiamo che
un mercato è "un'area pubblica per l'offerta integrata di merci,
per la somministrazione di alimenti e bevande", mentre la fiera è
"una manifestazione caratterizzata dall'afflusso di operatori
autorizzati".
Ci potrebbe essere magari una scuola di pensiero diversa, che
potrebbe affermare il contrario: che la fiera è "un'area pubblica
per l'offerta integrata di merci" e il mercato, invece, "una
manifestazione caratterizzata dall'afflusso di operatori
autorizzati". E la discussione potrebbe continuare a lungo sulle
definizioni.
Sappiamo anche che per "presenza effettiva" s'intende "effettiva
presenza". Ci sono certamente delle buone ragioni per esplicitare
tutto ciò, ed ogni altro comma della legge, per dimostrare che di
quanto è scritto nulla è inutile, nulla è superfluo, nulla è
tautologico e che la legge non poteva essere diversamente
redatta.
E tuttavia a me qualche dubbio rimane: non su punti specifici di
questa legge, su una materia fra l'altro sulla quale ho ben scarse
competenze, ma su come viene impostata una legge. Ho preso spunto
da questa legge, ma credo che ragionamento analogo si potrebbe fare
per molte altre leggi. Dubbio che l' "Obiettivo 2000, qualità e
chiarezza nelle leggi", di cui si è discusso recentemente, sia
ancora assai lontano, perché leggendo il testo di questa e di altre
leggi che abbiamo recentemente approvato, mi ritornano
insistentemente in mente alcuni concetti contenuti in una raccolta
di scritti recentemente pubblicata e che sono i seguenti:
- "lois simples, claires, accessibles comme intelligibilité à
tout le monde;
- un régime sera d'autant plus parfait qu'il aura moins de lois,
qu'il fera marcher la machine sociale avec le minimum de
dispositions législatives;
- la grandeur d'un législateur consiste à faire le moins de lois
possibles et à les faire de telle façon qu'elles puissent être
appliquées le plus longtemps possible;
- "la loi ne doit pas être comme ces grands codes minutieux qui
réglementent jusqu'au petit détail de la vie d'un peuple".
Ora, noi qui stabiliamo di quanti metri debba spostarsi una
persona che esercita il commercio in forma itinerante, almeno 500
metri; e se costui poi trova un cliente a 490 metri? C'è un vigile
con il metro che lo segue e redige un verbale per violazione
dell'articolo 8, comma 3, e un altro vigile che controlla se è
rimasto fermo nello stesso punto per 59 minuti e allora non è in
contravvenzione, oppure per 61 e allora è in contravvenzione?
Il fossato che esiste fra quei principi che ho richiamato e
questo tipo di prodotto legislativo è quindi decisamente grande,
palese, anche senza ricorrere agli indici Guinning's fog e Gulpease
- che pure ci sono stati recentemente illustrati - per
misurarlo.
E allora potrebbe forse essere utile far stampare copia di quei
principi, ai quali ho accennato prima, e distribuirli a tutti
quegli illustri ed esimi esperti a cui affidiamo la redazione delle
nostre leggi, e quegli stessi principi credo che potremmo farli
affiggere in bella evidenza sui muri degli uffici del Servizio
legislativo del Consiglio e della Giunta, e magari sulle pareti
stesse di questo Consiglio, e farli anche inserire come richiamo
obbligatorio, come lettura preliminare, nei programmi di computer
relativi alla tecnica legislativa - una specie di password - e
chiedere forse anche ai responsabili dell'ufficio informatici di
studiare un sistema di allarme, che scatti ogni qualvolta chi sta
redigendo una legge superi l'articolo 6, o il comma 3 di un
qualsiasi articolo. Un sistema che faccia comparire una scritta in
cui si invita l'autore a una pausa di riflessione, ad alzarsi, ad
uscire, a scendere fra i comuni mortali, fra i cittadini, fuori
dall'autoreferenzialità, per chiedersi se ancora una volta non si
stia imboccando una strada sbagliata, se non si stia contribuendo a
rendere ancora più opprimente quella cappa di circa 2000 leggi e
regolamenti regionali che già grava sulla comunità.
Si dà atto che, alle ore 10,03, il Consigliere Lanièce lascia
l'aula consiliare.
Président La parole au Conseiller Lattanzi.
Lattanzi (FI) Forse non sarò capace di citare gli aspetti
culturali di questa legge per dire, come ha fatto molto bene il
Consigliere Nicco, che questa non è una legge chiara, non è una
legge semplice, e per quanto ci riguarda non è neanche una legge
facilmente accessibile.
Lui ha citato una serie di condizioni culturali, intellettuali,
tecniche, diciamo di organizzazione di una legge, per sostenere che
ancora una volta con questa legge si è andati nella direzione
opposta a quella alla quale la Giunta dice di attenersi ogni
qualvolta emana un atto legislativo, cioè quella di sburocratizzare
e facilitare la vita dei cittadini. Ma noi non avevamo grandi
speranze, perlomeno dal primo giorno che siamo entrati in quella
commissione e abbiamo assistito alla relazione del tecnico
incaricato, del consulente lautamente pagato e profumatamente
sostenuto finanziariamente, che ha esordito dicendo che dalla sua
grande e lungimirante esperienza di leggi sul commercio - ha citato
regioni che lui ha percorso in lungo e in largo per l'Italia - si
era fatto l'idea culturale, filosofica e intellettuale che la legge
dovesse essere dalla parte dell'amministrazione pubblica, della
Regione e del Comune, perché quelli sono enti di cui ci si può
fidare, un po' meno dei singoli cittadini privati.
E allora è evidente che su un telaio culturale questo tipo è
stato per noi molto difficile dare un contributo anche nelle
commissioni. Abbiamo tentato, anche con il contributo di alcuni
consiglieri della maggioranza - non cito i nomi perché non farei
loro un favore - di migliorare questa legge, senza - credo di
poterlo dire a loro nome, visto che loro non lo potranno fare -
riuscirvi.
Il motivo per cui questa legge non è quella che i commercianti
si aspettavano nonostante il contributo dei rappresentanti delle
associazioni, a cui è stato delegato in bianco il contributo a
questa legge, è che questa legge noi la possiamo definire "il
grande Frankenstein della legislazione", il grande compromesso sul
quale il Presidente della commissione e l'Assessore, partendo da un
telaio assolutamente inconcepibile per quanto ci riguarda, lo
citavo prima, costruito dal grande tecnico, hanno poi, di
emendamento in emendamento, costruito un mostro di non chiarezza,
di complessità e di non accessibilità. Le due sarcastiche battute
sui metri, sulle distanze e sui tempi di attuazione di alcuni
articoli di questa legge, detti dal Consigliere Nicco, la dicono
lunga sull'assurdità, sull'aspetto pleonastico di questa legge.
Ma non poteva che essere così, visto che l'obiettivo di questa
Giunta, forse dell'Assessore e del Presidente che l'ha portata
avanti con tanta forza ed entusiasmo, non era quello di dare un
chiarimento per quanto riguarda il regolamento delle aree pubbliche
per il commercio, ma era di raggiungere un obiettivo politico, cioè
accontentare un po' tutti. E allora la Celva ha giustamente
espresso i suoi intendimenti, i suoi chiarimenti, i suoi
emendamenti che sono stati accettati, che andavano in alcuni casi
in contraddizione con quelli presentati dalle associazioni su altri
articoli e che sono stati accettati.
Ogni associazione, ogni persona, ogni tecnico, ogni consulente,
ogni rappresentante di qualunque associazione che si sia accinto a
questa legge e che abbia proposto una virgola di emendamento
piuttosto che una frase, è stato accontentato. Il risultato sono
questi 23 articoli che avrebbero dovuto dire in maniera molto
chiara come si fa un mercato, con quali regolamenti e con quali
soggetti; e io sfido non tanto chi tecnicamente di queste cose se
ne intende, che sono i dirigenti che andranno a gestire questa
legge, ma io sfido qualunque cittadino che ha un commercio
ambulante e che debba occupare un suolo pubblico, a leggere questa
legge e a capire da solo, senza la consulenza, senza l'assistenza
del "non hai la testa grande", cosa dice questa legge, come questa
legge va interpretata, come io semplicemente leggendo questa legge,
libero cittadino, posso fare commercio su un'area pubblica.
Quindi se è vero che siamo in una fase di delegificazione, per
cui dovremmo togliere leggi, togliere paletti, togliere burocrazia,
togliere regolamenti e semplificare, dando come Regione poche idee,
poche linee strategiche amministrative e burocratiche di indirizzo
alle comunità locali, in base alle quali poi autonomamente
dovrebbero gestirsi, sfido un qualunque cittadino - e sfido gli
stessi presidenti delle associazioni che hanno sottoscritto questo
documento, gli stessi sindaci del Celva - a leggere da commerciante
questa legge e a capire senza l'aiuto di un tecnico o di un
burocrate o di un dirigente della Regione piuttosto che di un
segretario tecnico, cosa dice in termini di regolamento. Io non ci
sono riuscito, eppure commercio ne ho fatto!
Per quanto ci riguarda questa non è una bella legge, è una legge
confusa, l'abbiamo chiamata "il grande compromesso"; non è una
legge che aiuta a chiarire il quadro normativo a quei cittadini che
fanno commercio ambulante, lascia delle zone d'ombra enormi,
stabilisce dei paletti che possiamo definire stupidi, superflui,
che partono da una cultura di base che è quella che deve esserci
qualcuno che regolamenta nei tempi, nei metri, nei centimetri la
vita del commercio.
Commercio che invece tutti, in termini generali, vogliamo
liberalizzare perché diventi occupazione, perché dia l'opportunità
alla Valle d'Aosta e ancora più in questo momento di mercato
economico difficile a chi lo voglia, di crearsi un'attività di
commercio in questo caso ambulante e di andare ad occupare il suolo
pubblico. Ma come fa un commerciante ad aprire un'attività e ad
occupare suolo pubblico, quando l'interpretazione di questa legge
diventa assolutamente inconcepibile?
Ma forse qui ci sarà il gioco delle parti: le leggi sono fatte
per non essere capite dai cittadini in modo che i cittadini possano
essere succubi e sudditi dell'Amministrazione che partorisce queste
leggi.
Noi in questa filosofia non ci stiamo!
Président La parole au Conseiller Praduroux.
Praduroux (UV) Solo per fare un esempio. Non volevo intervenire
perché, oltre ad aver visto questa legge in commissione, questo non
è il mio settore, ma volevo semplicemente citare un piccolo esempio
riguardo alle leggi, dell'esperienza passata come Sindaco. Sono
personalmente convinto che le leggi che facciamo debbano essere più
semplici possibile, di facile comprensione e di facile lettura.
Devono essere anche precise e per essere precise alle volte vengono
un po' allungate negli articoli, ma la mancanza di precisione dà
comunque adito a dei reclami.
Come Sindaco voglio portare un esempio, che mi è venuto in mente
adesso sentendo Nicco, che sicuramente ha fatto anche un
bell'intervento; in prossimità del Comune c'è un negozio di
alimentari e sulla piazza del comune è venuto per parecchio tempo
un commerciante ambulante, mi pare di fuori Valle. Il gestore del
negozio di alimentari è venuta a reclamare in comune per informarsi
come mai questo ambulante veniva tre giorni alla settimana e per
sapere cosa si poteva fare. La legge prevedeva allora che la
persona che faceva commercio ambulante si fermasse solo un'ora,
pertanto ho potuto dare questa spiegazione a chi gestiva il negozio
di alimentari. Questo è l'esempio che volevo fare per dire che le
leggi possono sembrare lunghe e difficili, ma se le varie
situazioni non sono regolamentate, non si può neanche dare una
risposta a chi, giustamente o ingiustamente, viene a reclamare.
Che in legge sia precisato che l'ambulante può fermarsi solo
un'ora può far ridere, perché avere il vigile che lo viene a
controllare prima e dopo sembra una cosa assurda, ma se non è
previsto nel regolamento che questo può solo fermarsi un'ora, può
stare tutto il giorno, e chi gestisce un negozio di alimentari in
prossimità del luogo dove si ferma l'ambulante può sentirsi
penalizzato.
In buona sostanza, volevo dire che le leggi devono essere
semplici e comprensibili, ma devono anche essere complete!
Président La parole au Conseiller Cerise.
Cerise (UV) Farò un intervento molto breve, sull'onda di quanto
ha detto Praduroux. Ho seguito in quanto Presidente della IV
Commissione consiliare le leggi sul commercio, sia quella
precedente che questa, che è in un certo senso "derivata", e mi
sono posto anche io qualche problema sulla loro leggibilità, sulla
loro chiarezza. Ma alla fine ho dovuto convenire che altre strade
non c'erano, perché mi pare di avere ravvisato un grosso rischio in
questa normativa, che discende da una legge che voleva essere una
norma di semplificazione, in quanto faceva parte del pacco
"Bassanini". Il rischio era che si attivasse una sorta di
deregulation, per cui si trasformava il commercio in una specie di
casba, arrivando a fare un commercio un po' troppo avventato.
Personalmente non mi entusiasma immaginare che nei centri storici
si svolga un commercio privo di regole, di indirizzi, di legami con
il territorio in cui questo commercio insiste.
Mi è dispiaciuto sentire anche questi attacchi fatti alle
commissioni, perché sono immeritati. A me è parso invece di vedere
grande impegno da parte dei commissari, per portare avanti un
prodotto utile alla collettività, una legge costruttiva.
Così come l'intervento di Nicco, ben articolato e ben
strutturato, sicuramente pieno di un "pathos" filosofico,
apprezzabile per certi versi, ma a sposare questa causa di fronte a
temi specifici come questi c'è il rischio di trasformare il
commercio ambulante o i commercianti del commercio ambulante in
venditori di tappeti. Questo credo sia il vero significato del
perché di una legge così complessa, così articolata e per certi
versi anche poco leggibile per chi dentro la materia non c'è.
Président La parole au Conseiller Piccolo.
Piccolo (FA) Non riprendo quanto già il collega Cerise ha detto,
anche perché delegittimare il lavoro delle commissioni, che assieme
al collega Ottoz abbiamo ringraziato nella relazione, mi sembra
quanto meno non corretto nei confronti di chi veramente ha operato.
E gli ultimi emendamenti stanno a dimostrare il contrario di quanto
è stato detto dalla Squarzino, perché gli emendamenti che sono
stati presentati sono il frutto di ulteriori emendamenti, perciò le
categorie sono state più che concertate e soprattutto a livello
personale ci hanno ringraziato per il lavoro svolto dalle
commissioni, venendo incontro al 99 percento delle istanze da loro
presentate. Pertanto sotto questo profilo credo che Cerise sia
giustamente intervenuto precedendomi.
Volevo soltanto capire, senza fare della polemica, al di là del
concetto filosofico espresso dal collega Nicco, che fa parte della
I Commissione e che ha votato il disegno di legge, qual è la
conclusione della sua valutazione in merito al disegno di
legge.
Président Je ferme la discussion générale.
La parole à l'Assesseur au tourisme, aux sports, au commerce et
aux transports, Lavoyer.
Lavoyer (FA) Per ringraziare il Presidente e le commissioni per
il lavoro che hanno fatto; ringrazio anche i funzionari e ringrazio
anche i tecnici che hanno contribuito alla redazione di questo
disegno di legge. Ringrazio anche gli enti locali per la loro
collaborazione, perché è un disegno di legge che al di là di tutto
era molto aspettato dalle comunità locali della Valle d'Aosta.
Sui contenuti specifici mi sembra che sia il relatore che coloro
che sono intervenuti abbiano già sottolineato l'importanza del
provvedimento, che prevede due distinti tipi di autorizzazione, a
seconda dell'uso o meno di un posteggio per l'esercizio
dell'attività.
Fa una ripartizione chiara, e non assolutamente confusa; mette
chiarezza in un settore confuso. Fa una ripartizione delle
manifestazioni in mercati e fiere, ma chiara e non confusa;
chiaramente bisogna anche studiare e capire la materia, entrare
nell'ordine di idee dei meccanismi.
La competenza regionale è stata totalmente esercitata
all'interno di questo disegno di legge, tenendo una particolare
attenzione al decentramento dei Comuni, perché - e mi riferisco
all'intervento della Consigliera Squarzino che faceva la domanda in
modo provocatorio e si dava la risposta - il disegno di legge tiene
esattamente conto di quello che deve essere il ruolo degli enti
locali. Questo disegno di legge in particolare potenzia il ruolo
dei Comuni, per i quali prevede numerosi strumenti d'intervento e
razionalizzazione, il cui uso più o meno esteso è rimesso alla loro
libera determinazione, in un'ottica di coordinamento e
corresponsabilità di scelte con l'ente regionale.
Ma al di là di questo, volevo fare alcune osservazioni sugli
interventi soprattutto della Consigliera Squarzino e del
Consigliere Lattanzi, che a me pare non siano assolutamente entrati
nel merito e nel contenuto del disegno di legge.
Innanzitutto l'Assessore competente non ha fatto nessuna fretta
alle commissioni. Quando le commissioni hanno chiesto all'Assessore
se era urgente portare il disegno di legge, lo stesso ha risposto
dicendo che c'era una grande aspettativa al riguardo, però non ha
posto nessuna urgenza al lavoro delle commissioni.
Ma a me pare che l'intervento della Consigliera Squarzino sia
stato uno sforzo maldestro di sminuire il valore di questo
provvedimento, senza però portare nessuna argomentazione sul
contenuto dello stesso, un'arrampicata sui vetri. Ho l'impressione
anche che la Consigliera Squarzino abbia studiato poco
l'argomento.
Per quanto riguarda le linee politiche, queste sono state date
chiare al gruppo di lavoro, ma io penso che ci sia una
contraddizione nell'intervento della Consigliera Squarzino, perché
se la Giunta o l'Assessore, nel momento in cui il disegno di legge
va in commissione, si irrigidisce sulle posizioni e non accetta il
confronto, allora la Giunta viene accusata di non voler dare
sufficiente spazio al ruolo del Consiglio regionale. Nel momento in
cui le commissioni esaminano un disegno di legge, lavorano, fanno
delle audizioni, si confrontano con i rappresentanti delle
categorie e propongono dei miglioramenti al testo di legge,
miglioramenti che non stravolgono quelle che erano le linee
politiche a suo tempo date, penso che sia corretto anche da parte
dell'Assessore e della Giunta di acconsentire a questi
miglioramenti.
Allora a me pare che sia abbastanza un intervento di autocritica
nel momento in cui la Consigliera Squarzino dice che questo disegno
di legge non è chiaro, perché il testo che stiamo discutendo è il
testo che è stato prodotto dalle commissioni consiliari; quindi è
una dichiarazione d'incapacità.
Per quanto attiene invece l'intervento del Consigliere Lattanzi
con l'ironia sui metri, accennata anche dall'intervento filosofico
del Consigliere Nicco, bisogna tenere conto che ci sono delle
situazioni di confusione e di disordine che, soprattutto per quanto
attiene il commercio ambulante, in iniziative di interpellanze
precedenti da parte del gruppo di Forza Italia sono state più volte
sollevate, per rispettare coloro che hanno una loro attività
commerciale, che hanno le loro licenze, che pagano le tasse in
Valle d'Aosta. Si lamentava che non era sufficientemente
regolamentato il commercio ambulante, quindi questi regolamenti
vanno proprio nella direzione di salvaguardare la piccola attività
commerciale, che normalmente il gruppo di Forza Italia difende.
Quindi penso che al di là delle considerazioni filosofiche sulla
semplicità delle semplificazioni dei testi di legge, che condivido,
all'organo politico spetti di dare degli indirizzi politici, non
quello di scrivere manualmente i testi di legge. Allora, anche a
seguito di quell'iniziativa fatta dai funzionari della Presidenza
del Consiglio, molto filosofica, sulle semplificazioni dei disegni
di legge, direi che quell'iniziativa deve essere soprattutto
un'autocritica, perché questi disegni di legge passano alla visione
dei vari funzionari che si occupano dei servizi legislativi.
Penso che questo disegno di legge sia un disegno di legge
corretto, preciso, che va a regolamentare con precisione una
materia confusa. E bene hanno fatto le commissioni in una materia
che coinvolge una microeconomia diffusa sul territorio valdostano,
a fare un lavoro approfondito di concertazione e di audizione.
Président Je ne veux pas soulever des polémiques sur cet
argument, mais je rappelle que les questions concernant la clarté
des lois que nous produisons ne sont pas des questions
philosophiques, mais ce sont des questions essentielles qui
tiennent à l'utilisation et à la lisibilité des textes que nous
produisons. Donc j'espère qu'il y aura un effort conjoint de la
part des organes du Gouvernement et du Conseil pour l'amélioration
de la qualité des lois que nous faisons. Ceci soit dit en dehors de
toute volonté de polémique par rapport au document qui est
actuellement en discussion.
Je soumets au vote l'article 1er du projet de loi:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 2:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 3:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l'article 4 nous avons un amendement présenté par les
Conseillers Piccolo, Comé, Cottino et Ottoz, dont je donne la
lecture:
Emendamento All'articolo 4, comma 5, dopo le parole "sia munito"
sono soppresse le parole "di atto".
La parole au Conseiller Comé.
Comé (Aut) L'emendamento voleva modificare il comma 5
dell'articolo 4, dove c'è la rappresentanza del titolare
dell'autorizzazione da parte di un coadiutore, dipendente o socio,
a condizione che, durante le attività di vendita, egli sia munito
di atto di delega e del titolo originale dell'autorizzazione; con
l'emendamento volevo togliere le parole "atto di delega" perché per
il codice civile atto di delega è un atto notarile, mentre
ritenevamo che fosse sufficiente una delega semplice. Quindi
proponiamo che venga tolto il termine "atto" e siano inserite le
parole "sia munito di delega e del titolo originale
dell'autorizzazione".
Président Je soumets au vote l'amendement:
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 4 dans le texte amendé:
Articolo 4 (Requisiti per l'esercizio dell'attività)
1. Il commercio su aree pubbliche può essere svolto da persone
fisiche o da società di persone ed è subordinato al possesso dei
requisiti per l'esercizio dell'attività commerciale di cui
all'articolo 5 del d.lgs. 114/1998 ed al rilascio delle prescritte
autorizzazioni.
2. Ai fini della commercializzazione restano salve le
disposizioni concernenti la vendita di determinati prodotti
previste da leggi speciali.
3. L'aggiunta di un settore merceologico al contenuto
dell'autorizzazione è subordinata alla sola verifica dei requisiti
di cui all'articolo 5 del d.lgs. 114/1998.
4. È ammesso il rilascio di più autorizzazioni a favore del
medesimo soggetto, persona fisica o società. Le autorizzazioni a
favore di società sono intestate direttamente a queste.
5. È consentita la rappresentanza del titolare
dell'autorizzazione, persona fisica o società, da parte di un
coadiutore, dipendente o socio, a condizione che, durante le
attività di vendita, egli sia munito di delega e del titolo
originale dell'autorizzazione, da poter esibire ad ogni richiesta
degli organi di vigilanza.
Puis-je annoncer le même résultat pour ce qui est de la votation
de l'article 4? Même résultat.
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l'article 5 nous avons un amendement présenté par le
Conseiller Piccolo, dont je donne la lecture:
Emendamento Nel comma 4 dell'articolo 5 le parole "di una
autorizzazione, e connessa concessione di posteggio", sono
sostituite dalle parole "di tre autorizzazioni, e connesse
concessioni di posteggio,".
La parole au Conseiller Piccolo.
Piccolo (FA) Già dall'esplicitazione dell'emendamento abbiamo
ripreso testualmente quanto avevano proposto le categorie, pertanto
anziché nell'articolo 5 al comma 4 parlare di un'autorizzazione, si
mette di tre autorizzazioni e connesse concessioni di
posteggio.
Président La parole à la Conseillère Squarzino Secondina.
Squarzino (PVA-cU) Vorrei chiedere al Consigliere Piccolo cosa
significa questo, cioè al comma 4 diciamo che nello stesso mercato
un medesimo soggetto, persona fisica o società, non può essere
titolare più di tre autorizzazioni, quindi accettiamo che una
persona abbia tre autorizzazioni…
(interruzione del Consigliere Piccolo, fuori microfono)
… siamo tutti d'accordo sul fatto
che è equa la procedura per cui chi arriva prima ha tre
autorizzazioni, chi arriva secondo, terzo e quarto, ha bruciato
tutte le possibilità.
Quando dicevo prima che questa è una legge di "collage"
intendevo dire che anche nella concertazione vanno visti insieme i
vari soggetti che sono interessati alla concertazione, non possiamo
accettare l'emendamento di un soggetto, poi dell'altro e poi
dell'altro, ancora così!
Non solo, ma io chiedo se questo emendamento è stato discusso ed
esaminato in commissione, cioè se effettivamente si è fatta una
riflessione su questo emendamento, e chiederei di capire il senso
di questo emendamento, perché c'è l'emendamento successivo
all'articolo 13, dove si dice che si applica alla partecipazione
alle fiere lo stesso concetto che si applica adesso per il mercato.
Mi chiedo se in un'ottica di equità questo principio è da
accogliere.
Vorrei capire, se la Giunta decide che chi arriva prima in
graduatoria ha diritto a tre concessioni, in un mercato per 20
posti. Visto che i primi 5 si sono presi 12 o 15 posti, quanti
commercianti hanno possibilità di usufruire di quel posteggio?
Président La parole au Conseiller Cottino.
Cottino (UV) Per tranquillizzare la collega Squarzino che questo
comma non vuole assolutamente dire quanto lei ha appena asserito. I
Comuni avranno la possibilità di dare più di uno, massimo fino a
tre, ma non necessariamente tre. E questo andava nella direzione
della richiesta della categoria stessa, per dare la possibilità,
soprattutto là dove i parcheggi potrebbero essere estremamente
ridotti, di ampliare l'attività familiare.
I Comuni saranno liberi di fare quello che ritengono opportuno
in termini di graduatoria. Questo deve essere estremamente chiaro,
altrimenti è logico che con la spiegazione data dalla Consigliera
Squarzino, evidentemente chi è in ascolto può completamente
travisare lo spirito di questo emendamento, che vuol dire qualcosa
di molto diverso.
Président Est-ce que le rapporteur souhaite
répondre…
Cottino (UV) … è un po' come
sull'emendamento precedente: che andava esclusivamente nella
direzione di una semplificazione, che era quella dell'atto di
delega, che era sfuggito in commissione anche al sottoscritto, sia
ben chiaro, eppure su quell'emendamento abbiamo visto delle
astensioni abbastanza incomprensibili rispetto alle
dichiarazioni.
Président Je soumets au vote l'amendement:
Conseillers présents: 32
Votants: 32
Pour: 27
Contre: 2
Abstentions: 3 (Frassy, Lattanzi, Tibaldi)
Le Conseil approuve.
(interruzione del Consigliere Cottino, fuori microfono)
Il s'agit simplement d'un problème technique, une des voix n'a
pas été enregistrée par la votation électronique.
Je soumets au vote l'article 5 dans le texte amendé:
Articolo 5 (Autorizzazione di tipo A)
1. L'autorizzazione per l'esercizio del commercio su aree
pubbliche mediante l'uso di posteggio è rilasciata dal Comune dove
questo si trova. Ciascun singolo posteggio è oggetto di distinta
autorizzazione.
2. Il rilascio dell'autorizzazione comporta il contestuale
rilascio della concessione del posteggio che ha validità di dieci
anni, e non può essere ceduta se non con l'insieme del complesso
dei beni, per mezzo del quale ciascuna autorizzazione viene
utilizzata, ed è automaticamente rinnovata alla scadenza, salvo
diversa disposizione del Comune, adottata per motivi di pubblico
interesse.
3. L'autorizzazione di tipo A, oltre all'esercizio dell'attività
con uso di posteggio, consente:
a) la partecipazione alle fiere, anche fuori regione;
b) la vendita in forma itinerante nel territorio regionale, al
di fuori del tempo di utilizzazione dei posteggi.
4. Nello stesso mercato un medesimo soggetto, persona fisica o
società, non può essere titolare di più di tre autorizzazioni, e
connesse concessioni di posteggio, salvo che fosse già titolare di
più concessioni di posteggio all'entrata in vigore della legge 28
marzo 1991, n. 112 (Norme in materia di commercio su aree
pubbliche) o che si tratti di società cui vengano conferite più
aziende per l'esercizio del commercio su aree pubbliche relative a
posteggi esistenti nel medesimo mercato.
5. In relazione a quanto disposto all'articolo 4, comma 5, è
ammesso in capo ad uno stesso soggetto, persona fisica o società,
il rilascio di più autorizzazioni di tipo A per più mercati anche
aventi svolgimento nei medesimi giorni ed orari.
6. Nel rispetto delle disposizioni in materia
igienico-sanitaria, nonché dei limiti di carattere merceologico
disposti dai Comuni, l'operatore può utilizzare il posteggio per la
vendita di tutti i prodotti oggetto della sua autorizzazione.
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 6:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 7:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 8:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l'article 9 nous avons un amendement présenté par la IIème
Commission, qui récite:
Emendamento Il comma 4 dell'articolo 9 è sostituito dal
seguente:
"4. L'autorizzazione è sospesa dal Comune nei casi previsti
dall'articolo 29, comma 3, del d.lgs. 114/1998. La sospensione è
disposta dal Comune con provvedimento distinto dall'irrogazione
della sanzione amministrativa."
A l'article 9 il y a aussi un amendement présenté par le
Conseiller Piccolo, dont je donne la lecture:
Emendamento All'articolo 9, comma 1, lettera d), dopo le parole
"senza giustificato motivo," sono aggiunte le parole "compresi i
casi di forza maggiore nei periodi invernali,".
Je soumets au vote l'amendement présenté par la IIème
Commission:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l'amendement du Conseiller Piccolo:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l'article 9 dans le texte amendé:
Articolo 9 (Revoca e sospensione delle autorizzazioni)
1. L'autorizzazione è revocata:
a) nel caso in cui l'operatore non risulti più in possesso dei
requisiti previsti per l'esercizio dell'attività;
b) nel caso in cui l'operatore non inizi l'attività entro sei
mesi dalla data dell'avvenuto rilascio materiale
dell'autorizzazione;
c) nel caso di subingresso, qualora l'attività non venga ripresa
entro un anno dalla data del trasferimento dell'azienda o dalla
morte del dante causa;
d) qualora l'operatore in possesso di autorizzazione di tipo A
non utilizzi, senza giustificato motivo, compresi i casi di forza
maggiore nei periodi invernali, il posteggio assegnato per periodi
superiori complessivamente a quattro mesi in ciascun anno solare, o
per oltre un quarto del periodo previsto trattandosi di
autorizzazioni stagionali, fatti salvi i casi di assenza per
malattia, gravidanza o servizio militare. I periodi di non
utilizzazione del posteggio ricadenti nell'anno concesso al
subentrante non in possesso dei requisiti per poterli ottenere non
sono computati ai fini della revoca;
e) qualora vi siano rilevanti motivi di pubblico interesse. In
tal caso la revoca è disposta senza oneri per il Comune e con
diritto dell'operatore ad ottenere un altro posteggio nel
territorio comunale, se possibile economicamente equivalente salvo
nel caso di spostamento di fiere o mercati.
2. Nelle ipotesi di cui alle lettere b), c) e d) del comma 1, i
Comuni, per gravi e comprovati motivi indicati dal richiedente,
possono disporre la sospensione dei termini di revoca
dell'autorizzazione per un periodo non superiore a sei mesi.
3. Il Comune, avuta notizia di una delle fattispecie di revoca,
la comunica all'interessato fissando un congruo termine per le
eventuali controdeduzioni, decorso il quale adotta il provvedimento
di revoca.
4. L'autorizzazione è sospesa dal Comune nei casi previsti
dall'articolo 29, comma 3, del d.lgs. 114/1998. La sospensione è
disposta dal Comune con provvedimento distinto dall'irrogazione
della sanzione amministrativa.
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 10:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 11:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 12:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l'article 13 nous avons un amendement présenté par le
Conseiller Piccolo, dont je donne la lecture:
Emendamento All'articolo 13 è aggiunto il seguente comma:
"5. Il disposto dell'articolo 5, comma 4, si applica anche alla
partecipazione alle fiere".
Je soumets au vote l'amendement:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 13 dans le texte amendé:
Articolo 13 (Rilascio delle concessioni di posteggio nelle
fiere)
1. Coloro che intendono partecipare alle fiere, e vi sono
abilitati ai sensi dell'articolo 28, comma 6, del d.lgs. 114/1998,
debbono far pervenire al Comune ove le stesse si svolgono, almeno
sessanta giorni prima della data fissata, istanza di concessione di
posteggio valida per i soli giorni della manifestazione, indicando
gli estremi dell'autorizzazione con la quale si intende partecipare
e la merceologia principale trattata. L'istanza è inoltrata con
lettera raccomandata con avviso di ricevimento.
2. I Comuni, decorso il termine per l'inoltro delle istanze,
redigono la graduatoria di queste, individuando in tal modo gli
aventi diritto, tenuto conto, nell'ordine, dei seguenti
criteri:
a) anzianità di presenza effettiva, intesa come il numero delle
volte che l'operatore ha effettivamente esercitato nella fiera;
b) anzianità di iscrizione al Registro delle imprese;
c) altri criteri sussidiari disposti dal Comune;
d) ordine cronologico di spedizione dell'istanza.
3. Qualora il Comune abbia fatto uso della facoltà di
ripartizione dei posteggi delle fiere per categoria merceologica, è
redatta una distinta graduatoria per ciascun gruppo di posteggi
individuato. È ammesso inoltrare istanza per l'inserimento in più
graduatorie.
4. Le graduatorie di cui ai commi 2 e 3 sono affisse all'Albo
pretorio, per almeno dieci giorni, prima della data della
manifestazione.
5. Il disposto dell'articolo 5, comma 4, si applica anche alla
partecipazione alle fiere.
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 14:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 15:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 16:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l'article 17 nous avons un amendement présenté par le
Conseiller Piccolo, dont je donne la lecture:
Emendamento Il comma 3 dell'articolo 17 è così riformulato:
"3. Nel caso di cui al comma 2, il soggetto che cede la
disponibilità di un'area privata può subordinare la sua
utilizzazione all'ottenimento di non più di tre concessioni di
posteggio; i destinatari devono essere in possesso dei requisiti
previsti dalla normativa vigente".
Je soumets au vote l'amendement:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 17 dans le texte amendé:
Articolo 17 (Aree particolari)
1. Senza permesso scritto e datato del soggetto proprietario o
gestore è vietato il commercio su aree pubbliche negli aeroporti,
nelle stazioni e nelle autostrade.
2. Qualora uno o più soggetti mettano gratuitamente a
disposizione del Comune un'area privata, attrezzata o meno, coperta
o scoperta, per l'esercizio dell'attività di commercio su aree
pubbliche, essa può essere inserita fra le aree da utilizzare per
fiere, mercati e posteggi fuori mercato previa verifica
dell'idoneità dell'area e delle altre condizioni generali di cui
alla presente legge.
3. Nel caso di cui al comma 2, il soggetto che cede la
disponibilità di un'area privata può subordinare la sua
utilizzazione all'ottenimento di non più di tre concessioni di
posteggio; i destinatari devono essere in possesso dei requisiti
previsti dalla normativa vigente.
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 18:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 19:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 20:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 21:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 22:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l'article 23:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote la pièce jointe:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
La parole à la Conseillère Squarzino Secondina pour déclaration
de vote.
Squarzino (PVA-cU) Utilizzo lo spazio della dichiarazione di
voto, oltre che per dichiarare che ci asteniamo su questo disegno
di legge, per esprimere la mia sorpresa perché a due domande
precise che ho formulato non è stata data una risposta.
Ho fatto due domande precise: la prima, quanto è costato questo
disegno di legge; la seconda, quando sono stati discussi in
commissione gli emendamenti presentati stamani.
Quindi prendo atto che a queste due domande la Giunta non ha
risposto.
Président La parole au Conseiller Piccolo.
Piccolo (FA) Sempre per giusta informazione, vorrei ricordare
alla Consigliera Squarzino che per quanto riguarda gli ultimi
emendamenti era stato dato mandato al relatore di verificare gli
emendamenti che erano pervenuti all'ultimo momento e che erano
stati riformulati dopo che la commissione aveva espresso il
parere.
Mi ero riservato con i commissari di verificare con gli uffici e
con l'esperto la possibilità di rendere emendabili ed accettabili
alcune richieste avanzate dalle categorie interessate.
Delle 7 richieste, 5 sono state accettate dagli uffici e
dall'esperto perché non erano in contrasto con il disegno di legge,
e sono quelle che poi sono state pari pari presentate dal
sottoscritto come relatore delegato dalle commissioni a verificare
se c'era la possibilità di accettare. Perciò invito a lasciare da
parte la filosofia e a cercare di essere più concreti.
Se invece si vuole fare della demagogia, forse sarebbe meglio
che la Consigliera Squarzino evitasse di farla almeno in aula!
Président La parole au Conseiller Lattanzi.
Lattanzi (FI) Non so in realtà, con gli emendamenti di questa
mattina, quale sia il numero preciso degli emendamenti presentati
da quando il superconsulente ci ha dato il telaio di questa legge,
però ritengo che su 23 articoli - mi corregga se sbaglio il
relatore piuttosto che l'Assessore - siamo intorno ad una
quarantina.
Allora lascio riflettere il Consiglio su questo telaio di legge,
che è stato predisposto da uno specialista profumatamente pagato,
che ha subìto almeno una quarantina di emendamenti fra i lavori
nelle commissioni e addirittura all'ultimo secondo ancora il
Presidente della commissione ha presentato emendamenti, o i
consiglieri che presentano gli emendamenti per tentare di
migliorare questa legge.
Credo che sia giusto quanto è stato qui sostenuto da qualcuno,
che questa legge avrebbe avuto bisogno di maggior tempo per essere
elaborata meglio dalle commissioni di quanto non sia stato
possibile fare per il tempo breve, non so se per sollecitazione
dell'Assessore o se per fretta del Presidente.
Sta di fatto che i numeri, e non la filosofia o le
interpretazioni personali, ma i numeri dicono che 23 articoli hanno
subìto la bellezza di quasi 40 - se non più - emendamenti!
E allora i casi sono due: o i consiglieri e le associazioni e
gli enti locali hanno tirato la coperta da una parte piuttosto che
dall'altra, e qualcuno ha anche tentato di migliorare, ma allora i
40 emendamenti sono giustificati, pertanto dovrebbe essere ritirato
il compenso al tecnico, perché fare 23 articoli e subire 40
emendamenti vuol dire che la legge stessa non stava in piedi,
nonostante tutto quello che il tecnico ci è venuto a raccontare in
commissione.
Credo che un miglioramento al telaio di base sia avvenuto,
ribadisco però il nostro voto di astensione in questo caso; per
quanto ci riguarda questa legge è un enorme puzzle che non farà che
aumentare la confusione, Assessore, e le ribadisco l'invito a
prendere questa legge, ad andare al mercato, se vuole ci andiamo
insieme domani mattina, e a chiedere a un qualunque ambulante cosa
ha capito delle regole che la Regione ha dato a questo
commercio!
Président La parole à l'Assesseur au tourisme, aux sports, au
commerce et aux transports, Lavoyer.
Lavoyer (FA) Per dichiarare il voto favorevole della Giunta e
della maggioranza a questo testo di legge e per cogliere
l'occasione per rispondere al quesito della Consigliera Squarzino
sui costi.
I costi, se la Consigliera Squarzino stava più attenta, sono già
stati discussi in sede d'iniziativa fatta da Forza Italia e sono
quelli relativi all'incarico complessivo che la Giunta ha dato al
centro sviluppo con il supporto tecnico per la redazione del primo
disegno di legge, del secondo disegno di legge e del terzo
provvedimento che sarà presentato al Consiglio a breve, per
regolamentare la grande distribuzione. Ed è un incarico che
prevedeva il coinvolgimento tecnico del dr. Barbagallo, del dr.
Girardi e dell'arch. Bellone. E a me pare che gli emolumenti che
sono stati dati a questi tre esperti che hanno supportato il gruppo
di lavoro e successivamente il lavoro delle commissioni, sia un
importo estremamente limitato.
Adesso le cifre suddivise non le ricordo, però mi pare che
complessivamente fosse sui 100
milioni…
(interruzione della Consigliera Squarzino Secondina, fuori
microfono)
… non è per tre disegni di legge e
non faccia dell'ironia, Consigliera Squarzino.
Posso dire che questi tecnici hanno veramente lavorato tanto e
sono stati estremamente poco esosi nelle richieste per il pagamento
delle loro prestazioni.
In quanto poi alla chiarezza del disegno di legge, voglio
segnalare al Consigliere Lattanzi che il 90 percento delle
regolamentazioni dei provvedimenti sono aspettative che proprio chi
opera nel commercio ha richiesto, quindi penso che chi opera nel
commercio abbia ampiamente capito i contenuti e il significato di
questo provvedimento di legge.
Président Je soumets au vote le projet de loi dans son
ensemble:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK