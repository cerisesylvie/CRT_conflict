Consiglio Regionale della Valle d'Aosta - Oggetto del Consiglio n. 668 del 15 luglio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
LAVORO
Politica del lavoro
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 668 del 15 luglio 2009 - Resoconto
OGGETTO N. 668/XIII - Approvazione del Piano triennale di
politica del lavoro.
Il Consiglio
Richiamati:
- la legge regionale 31 marzo 2003, n. 7: "Disposizioni in
materia di politiche regionali del lavoro, di formazione
professionale e riorganizzazione dei servizi per l'impiego", in
particolare l'art. 4 che definisce le caratteristiche e le
procedure per la predisposizione e l'approvazione del Piano
triennale di Politica del lavoro;
- il programma di governo per la XIII legislatura contenuto
nel documento "Un programma comune per la XIII legislatura. Punti
di rilievo e priorità" e nello specifico quanto previsto al punto
concernente il lavoro;
- la deliberazione di Giunta regionale n. 408 del 15 febbraio
2008 che approva le linee di indirizzo per l'elaborazione del Piano
triennale di Politica del lavoro, come previsto dall'art. 4, comma
3, lettera a) della legge regionale 31 marzo 2003, n. 7;
- il Piano Operativo Regionale Occupazione 2007/2013
"Obiettivo competitività regionale ed Occupazione 2007/2013"
approvato con decisione della Commissione Europea C (2007) 5530 del
9 novembre 2007 e con deliberazione della Giunta regionale n. 452
in data 23 febbraio 2007, e ratificata dal Consiglio regionale con
atto n. 2619/XII del 4 aprile 2007;
- il "Documento unitario di programmazione (D.U.P.) per la
politica regionale di sviluppo 2007-2013" approvato con
deliberazione della Giunta n. 1489 del 16 maggio 2008 ed elaborato
in coerenza con quanto previsto dal quadro strategico nazionale per
la politica regionale di sviluppo 2007/2013 (approvato dal C.I.P.E.
a dicembre 2006 e dalla C.E. a giugno 2007);
- la Decisione del Consiglio Europeo n. 2005/600/CE del 12
luglio 2005 sugli "Orientamenti per le politiche degli stati membri
a favore dell'occupazione";
- il Regolamento (CE) n. 800/2008 della Commissione del 6
agosto 2008, che dichiara alcune categorie di aiuti compatibili con
il mercato comune in applicazione degli articoli 87 e 88 del
trattato (regolamento generale di esenzione per categoria).
Rilevato che:
- l'attività preparatoria per la predisposizione del Piano
triennale di Politica del lavoro 2009/2011 è avvenuta presso il
Dipartimento delle politiche del lavoro e della formazione,
attraverso un fattivo coinvolgimento dei componenti il Consiglio
per le politiche del lavoro;
-
la proposta di Piano triennale di Politica del
lavoro 2009/2011, allegata alla presente deliberazione, è stata
approvata nella seduta del 28 aprile 2009 dal Consiglio per le
politiche del lavoro, come previsto dall'art. 4, comma 3, lettera
b) della legge regionale 31 marzo 2003, n. 7.
Considerato che la redazione della proposta di Piano
triennale di Politica del lavoro 2009/2011 tiene conto delle più
recenti tendenze del mercato del lavoro della Valle d'Aosta e del
contesto normativo regionale, nazionale ed europeo nel quale si
colloca l'attuale programmazione.
Considerato altresì che le politiche sostenute dal nuovo
Piano di Politica del lavoro in armonia con il P.O.R. - F.S.E.
occupazione 2007/2013, come previsto dalla legge regionale n.
7/2003, in coerenza con l'insieme dei riferimenti strategici di
programmazione regionale, nazionale ed europea e nell'attenzione
posta all'attuale crisi economica ed occupazionale assolvono, in
particolare, i seguenti orientamenti specifici:
- rafforzare, integrare e migliorare la qualità dei sistemi
di istruzione, formazione e lavoro e il loro collegamento al
territorio;
- innalzare i livelli di apprendimento e di competenze
chiave, l'effettiva equità di accesso ai percorsi migliori,
aumentare la copertura dei percorsi di istruzione e formazione
iniziale;
- aumentare la partecipazione a opportunità formative lungo
tutto l'arco della vita;
- migliorare la capacità di adattamento, innovazione e
competitività dei lavoratori e degli attori economici del
sistema;
- rafforzare e valorizzare la filiera della ricerca e le reti
di cooperazione tra il sistema della ricerca e le imprese;
- qualificare e finalizzare in termini di occupabilità e
adattabilità gli interventi di politica attiva del lavoro,
collegandoli alle prospettive di sviluppo del territorio;
- facilitare l'innovazione e promuovere
l'imprenditorialità;
- far sì che un maggior numero di persone arrivi e rimanga
sul mercato del lavoro attuando politiche occupazionali finalizzate
al pieno impiego, al miglioramento della qualità e della
produttività del lavoro e al rafforzamento della coesione sociale e
territoriale.
Tenuto conto infine che l'importanza di adeguare le capacità
di intervento, rafforzando gli esiti della precedente
programmazione, richiede un bilanciamento fra le azioni
direttamente rivolte ai beneficiari diretti (adattabilità, accesso
all'occupazione, inclusione sociale, ecc.) e le azioni rivolte
all'adeguamento della capacità del sistema dell'offerta formativa e
dei servizi per l'impiego, tali da ridurre i costi di accesso
all'apprendimento.
Precisato che l'analisi del mercato del lavoro e la proposta
di Piano di politica del lavoro sono rappresentate dal documento
che viene allegato alla presente deliberazione che ne costituisce
parte integrante.
Richiamata la deliberazione della Giunta regionale n. 3830 in
data 30 dicembre 2008 concernente l'approvazione del Bilancio di
gestione per il triennio 2009/2011 con attribuzione alle strutture
dirigenziali di quote di Bilancio e degli obiettivi gestionali
correlati e di disposizioni applicative;
Visti i pareri favorevoli rilasciati dal Coordinatore del
Dipartimento delle politiche del lavoro e della formazione e dal
Direttore dell'Agenzia regionale del lavoro ai sensi del combinato
disposto degli articoli 13, comma 1, lettera e), e 59, comma 2,
della legge regionale 23 ottobre 1995, n. 45, in ordine alla
legittimità della presente deliberazione;
Visto il parere della IV Commissione consiliare
permanente;
Delibera
di approvare l'allegato Piano triennale di Politica del
lavoro che costituisce parte integrante della presente
deliberazione.
Allegato
(omissis)
Président
- La parole au Président de la Région,
Rollandin.
Rollandin (UV)
- Merci, M. le Président. Présenter ce
plan triennal du travail je crois que c'est présenter un travail
qui a été fait en équipe, qui a été présenté, élaboré et donc qui
est le fruit d'une participation active des forces sociales et
syndicales et surtout des quatre Présidents des Commissions
compétentes qui ont suivi dès le début le travail et qui ont
accompli et je veux les remercier avec toutes les autres forces qui
ont travaillé à ce plan, qui est le fruit d'un bon travail, car,
comme je crois vous avez pu le voir, est un plan complet,
exhaustif, concret et finalisé à deux points surtout: à donner une
réponse aux jeunes et surtout aux personnes plus démunies et
défavorisées. Dans ce sens j'estime que ma présentation ne peut
qu'être partielle compte tenu que je crois que c'est importante
l'intervention des collègues Présidents de Commission, qui ont bien
voulu gérer des Sous-Commissions pendant le travail qui a duré plus
de six mois, avec des réunions régulières pour ce qui est des
Commissions, qui ont été gérées de la part des collègues Rigo,
Empereur, Rosset et Comé, avec la participation bien sûr dans ce
groupe de travail des responsables soit des entreprises, que des
forces syndicales, que des forces sociales. J'estime donc que leur
rapport nous donnera la possibilité d'apprécier les différentes
propositions qui ont fait dans son ensemble un projet, qui s'insère
à plein titre dans un moment très délicat, dans une période de
crise et qui va donner une réponse ponctuelle à une série de
requêtes, qui feront l'objet d'une présence attentive pendant ces
trois ans de travail.
Le plan triennal représente une réponse de l'Administration
régionale qui est sans doute importante à cet aspect conjoncturel.
Ce plan comporte en effet un engagement important chaque année pour
le soutien de l'emploi en Vallée d'Aoste, ainsi que des actions
ponctuelles sur tous les versants des politiques actives et
passives des entreprises, des professions libérales et contre le
chômage. Ces actions visent dans leur ensemble à limiter, si ce
n'est pas à éviter, les retombées d'une crise internationale sans
précédents, dont les effets n'ont encore pas terminé et qui se
feront sentir fondamentalement encore pour les années à venir,
surtout pour l'année prochaine. Les données statistiques relatives
au premier semestre 2009 feront état et font état en Vallée d'Aoste
d'une augmentation du recours au chômage technique, d'une
diminution de l'embauche et d'un accroissement du nombre des
chômeurs qui s'adressent au Centre de l'emploi. De manière
synthétique, car il y a les annexes qui vous donnent la possibilité
de l'évaluer, si l'on compare mois par mois les données de 2008 à
celles de 2009, l'on constate une augmentation mensuelle d'environ
70 chômeurs, une diminution mensuelle d'environ 100 embauchés, une
augmentation mensuelle de 4 pour cent du nombre d'emplois précaires
par rapport au total des embauchés, étant donné que le pourcentage
de recrutement sous contrat à durée déterminée est passé de 90 pour
cent dans le premier semestre de 2008 à 84 pour cent au premier
semestre 2009. Ce nouveau plan définit avant tout les stratégies
précises pour faire face à la crise actuelle, telles que
l'accroissement du recours aux amortisseurs sociaux mis en place
par dérogation à la législation en vigueur pour les petites
entreprises, les actions de Conseil et de soutien visant à prévenir
la situation de crise dans les entreprises, le soutien de la
croissance de certains secteurs productifs, le suivi de la création
de nouveaux emplois à la suite de la réalisation de nouvelles
structures sur le territoire, le pôle universitaire et aire
mégalithique, l'institution d'un système comportant une banque
d'heures de travail, la réalisation d'analyses pour faire face au
phénomène de la précarité compte tenu du fait que le recrutement
sous contrat à durée déterminée ne constitue désormais plus une
exception, mais bien la règle et que la précarité de l'emploi est
devenue une constante en Vallée d'Aoste. Egalement ces données
mettent en évidence une situation très préoccupante, car elles sont
relatives à la période qui suit l'hiver et qui devrait normalement
être marquée par la reprise routinière des activités. Dans ce
contexte difficile je voudrais mettre l'accent sur deux points
importants de ce plan, qui figurent parmi les objectifs
prioritaires du programme de la législature: investir dans la
formation des jeunes et ressources humaines, rechercher les
meilleures synergies entre le développement de la production et les
politiques du travail. A qui est destiné ce plan? A tous les
usagers, mais si nous voulons être plus précis, il ne fait pas de
doutes que ses principaux destinataires et ceux qui devraient en
bénéficier le plus sont les jeunes. Pour ce faire nous avons
notamment prévu des actions suivantes: le soutien de la formation
en vue du respect du droit-devoir de l'éducation et de la
formation, la consolidation du système de l'apprentissage, le
soutien au démarrage de l'activité des professionnels libéraux, le
soutien des activités dans les domaines de l'innovation et de la
recherche. La clé de voûte de ce plan est l'attention consacrée aux
jeunes diplômés et licenciés qui sont par définition destinés à
occuper des emplois précaires, jeunes dont la qualité de vie
globale risque vraiment d'être inférieure à celle de la génération
de leurs parents, jeunes qui sont dans la plupart des cas
découragés sans illusions et prêts à accepter n'importe quel emploi
à n'importe quelles conditions pour couper le cordon ombilical qui
les lient encore à leur famille. Jeunes, enfin, pour lesquels les
politiques du travail représentent un pari à l'avenir, un défi que
j'oserais presque qualifier d'existentiel. Ce défi nous devons le
relever, nous devons le gagner. Les instruments pour ce faire nous
les avons, ils sont soigneusement décrits et analysés dans ce plan,
maintenant il faut les mettre en œuvre et
exploiter tout leur potentiel. Cette tâche exigera la
collaboration, comme il a été fait et comme on a obtenu pour la
préparation de ce même plan, de vous tous. Nous nous trouvons face
à un travail, qui demande avant tout cet esprit d'équipe
constructif et positif qui a guidé le groupe de travail lors de
l'élaboration du plan, car cela c'est à la fois la condition de
base et la clé du succès. Ce que nous proposons aujourd'hui c'est
un plan pour les jeunes, un plan pour l'essor de la Vallée d'Aoste,
un plan pour l'avenir des jeunes de la Vallée. Dans ce sens il y
aura la possibilité dans ces trois années à venir de suivre et de
voir quelle est la retombée positive, comme nous l'espérons, de ce
plan qui ne doit pas être un instrument qui est adopté car la loi
le prévoit, mais il est adopté car on y croît, car c'est un
instrument positif, actif et dynamique, que, s'il est utilisé de la
façon la meilleure, peut donner des retombées très positives dans
le marché du travail.
Président
- Avant d'ouvrir la discussion générale, je
vous rappelle que l'acte a été approuvé à la majorité avec un
amendement présenté par le Gouvernement. La discussion est
ouverte.
La parole au Conseiller Lattanzi.
Lattanzi (PdL)
- Grazie, Presidente. Non c'è dubbio che
parlare di occupazione, di piani strategici per le politiche del
lavoro, per il sostegno al lavoro, per l'occupazione in questa
regione è un fatto complesso, perché è complessa la nostra piccola
realtà economica, una realtà che è stretta fra due settori: quello
turistico e quello industriale, che pongono delle tematiche anche
per solo la morfologia del nostro territorio, le condizioni
socio-economiche della nostra popolazione, pongono delle tematiche
complesse per quanto riguarda l'attuazione di processi di creazione
di nuovi posti di lavoro. Così come certamente non favorisce un
percorso di sviluppo alle politiche del lavoro quelle che a nostro
avviso sono state scelte sbagliate dei passati Governi, che in
questi ultimi venti anni hanno speso molte risorse ed energie in
scelte in processi che si sono rivelati, quando non fallimentari,
appena appena da considerare come degli ammortizzatori sociali. Mi
riferisco alle innumerevoli risorse spese e investite per produrre
dei disoccupati più formati sul nulla, che hanno attivato dei
percorsi di formazione che poi non si sono tradotti in inserimento
nel mondo del lavoro. È sufficiente ricordare la bassa Valle,
quante iniziative sono state attuate con grande difficoltà, per poi
oggi tirare un bilancio non solo contestuale a questo momento di
crisi economica mondiale, un bilancio che, esulando dalla crisi
contestuale mondiale, è un bilancio altamente fallimentare. Credo
che sulla bassa Valle abbiamo perso negli ultimi 20 anni
un'occasione pazzesca, incredibile; avevamo un'opportunità di
sviluppo della tecnologia e delle iniziative qualificanti di
attività imprenditoriali nel settore della tecnologia e delle nuove
tecnologie, che venti anni fa erano state anche delle scelte
giuste, potevamo diventare la Silicon Valley dell'Italia in termini
di scelte (ricordiamo gli investimenti fatti in attività di alta
tecnologia). Iniziative purtroppo che sono poi fallite per
incapacità della struttura politica pubblica sia amministrativa,
burocratica, ma anche politica nel valutare gli investimenti
giusti, ma soprattutto gli interlocutori giusti. Ecco perché credo
che oggi questo nuovo piano lo possiamo considerare un piano molto
ambizioso, perché, da una parte, deve affrontare una crisi
straordinariamente importante e grave; dall'altra, deve recuperare
un ventennio di politiche sbagliate, che non favoriscono una
visione di prospettiva. Abbiamo però ancora una
chance
, un
atout
che possiamo e dobbiamo saperci giocare: le risorse.
Abbiamo ancora qualche risorsa dal Fondo sociale europeo, piuttosto
che dalle leggi regionali che sono state anche emanate ultimamente
e che hanno messo delle risorse, dei capitoli di spesa, degli
investimenti per quanto riguarda la creazione di posti di lavoro
importanti. Possiamo - credo - condividere che queste forse sono
una delle ultime poche
chances
che abbiamo ancora da poterci
giocare, perché il futuro è veramente nelle nostre mani e in quello
che sapremo decidere e creare nei prossimi mesi e nei prossimi
anni. Noi abbiamo affrontato l'analisi di questo piano da un punto
di vista anzitutto tecnico, dicevamo è un piano che riteniamo
ambizioso per il fatto solo che deve recuperare del tempo perso, ma
che cerca di impostare un certo tipo di ragionamento.
Nella relazione viene detto che è un piano che, da una parte,
vuole mantenere una certa continuità su alcune politiche che
vengono considerate dall'attuale maggioranza politiche da
sostenere: mi riferisco a tutti i corsi di formazione che sono
stati erogati, agli aiuti ultimi che sono stati dati per il sistema
anticrisi, dall'altra parte cerca di dare obiettivi nuovi e cerca
di creare un quadro di riferimento verso il quale le future scelte
di questa Regione dovranno orientarsi. Sotto l'aspetto della
prospettiva, devo dire che non abbiamo grandi obiezioni, perché,
quando leggiamo gli obiettivi di questo piano, difficilmente sugli
obiettivi possiamo essere contrari. Come facciamo ad essere
contrari laddove si dice: "definire delle strategie, dei progetti
che rendano l'occupazione in questa regione più facile, che
favorisca il reinserimento di quelli che a 40-50 anni perdono il
posto di lavoro, quindi che entrano in una situazione di mobilità
molto delicata, che hanno necessità di processi di conversione
delle loro qualifiche"? Come si fa ad essere contrari a questi
obiettivi? Come si fa ad essere contrari al quadro che dà come
riferimento l'emanazione di leggi che favoriscono l'insediamento di
nuove attività produttive? Ne abbiamo parlato anche recentemente in
occasione dell'assestamento di bilancio, non possiamo essere
contrari! Certo, il piano ripeto è ambizioso, molto dettagliato
sotto l'aspetto delle intenzioni e delle linee strategiche, poi ci
permettiamo di rilevare che gran parte degli strumenti che rendono
attuativo questo piano sono quelli che già conosciamo, in parte
nuovi, perché appena approvati per la legge anticrisi (gennaio,
marzo, aprile) che noi abbiamo condiviso e abbiamo anche votato e
ahimè, per quanto riguarda il gruppo de Il Popolo della Libertà, fa
questo piano futuristico di prospettiva ancora riferimento a quelli
che noi consideriamo vecchi strumenti, obsoleti, che hanno
evidenziato tutta la loro limitatezza, alla luce anche dell'analisi
(scarna devo dire) che questo piano cita quando va a vedere il
frutto del lavoro fatto fra il 2004 e il 2008. Sono talmente scarni
i cenni ai risultati della politica regionale del 2004-2008 che
oggettivamente capisco anche la necessità di farla così piccola,
perché si sarebbe dovuti andare a scrivere quante risorse e lì non
è citato, ma sono centinaia di milioni di euro, che sono state
destinate per politiche passate e sulle quali oggi andiamo "a
tirare una riga", dico, ma quanti sono i posti di lavoro creati?
Qualche centinaio, 240 posti di lavoro in 4 anni, 240 posti di
lavoro che fra l'altro non sono neanche definitivi, non a tempo
indeterminato, ma sono precari e sono attività tutt'altro che
garantite o sicure. Sul passato quindi non possiamo che esprimere
la nostra contrarietà, la nostra critica alla luce delle enormi
risorse spese; se vogliamo, un punto positivo sul passato lo
possiamo ribadire: noi le risorse le abbiamo usate tutte, tutte
quelle possibili e immaginabili: del Fondo sociale europeo, quelle
regionali le abbiamo... chi ha dovuto essere protagonista di questi
processi le ha utilizzate tutte; almeno quello, i soldi li abbiamo
spesi tutti! Se poi diciamo cosa abbiamo ottenuto oggi sul mondo
del lavoro rispetto a quegli investimenti... però credo che tutti
insieme possiamo prendere coscienza che risultati non ce ne sono
stati e oggi - ripeto - parlare di processi di politiche del lavoro
per il prossimo triennio partendo nel 2009 nel centro... speriamo
nel centro passato della più grande crisi del dopoguerra,
certamente non è un fatto facile. Noi quindi evidenziamo i limiti
di questo piano legato alle tante leggi che vengono citate come
strumenti per realizzarlo, che sono vecchi carrozzoni che a noi
risultano inadeguati, lo hanno già dimostrato, quindi auspichiamo
di poter vedere presto leggi che sostituiscono quei carrozzoni che
non hanno funzionato: mi riferisco a quei tanti corsi di formazione
per quarantenni e cinquantenni che hanno poi prodotto dei
disoccupati anticipati, che poi hanno fatto il prepensionamento,
sono stati scivoli, diciamocela "fuori dei denti", sono stati corsi
di formazione che erano veri e propri ammortizzatori sociali, non
avevano nessuna ambizione di creare una professionalità, di creare
una condizione. Aggiungo anche tutte le leggi che hanno finanziato
imprese che sono venute, hanno preso i soldi, sono scomparse e
hanno lasciato "buchi" a Finaosta, piuttosto che ad Aosta Factor,
normali processi di scelta che ci possono stare nelle crisi. Oggi
noi crediamo che valga la pena ragionare sugli strumenti
legislativi di questa Regione, ripeto, abbiamo apprezzato quelli di
questo primo semestre, perché sono puntuali e coerenti con la crisi
in questo momento.
Abbiamo assistito la settimana scorsa alla presentazione del
marketing
strategico per il turismo, che consideriamo ancora
oggi la nostra industria primaria alla quale dovremo essere capaci
di affiancare soprattutto per la bassa Valle tutta una serie di
iniziative industriali di altissimo livello, ecco noi questa
visione la cominciamo oggi a vedere accennata nei programmi, nei
progetti, qui abbiamo il piano del
marketing
turistico che
l'Assessore stamani ci ha ribadito, con il Piano triennale delle
politiche del lavoro vediamo cenni di volontà di creare occupazione
reale e sappiamo perfettamente che l'occupazione reale non la
formuliamo attraverso semplici corsi di formazione, ma la
formazione è uno degli elementi che può essere integrativo di
scelte, dirette a decidere cosa noi, quali sono le aziende, quali
sono le imprese, quali sono le industrie, qual è il livello e la
qualità dell'industria che vogliamo collocare nella nostra regione
per quanto riguarda il settore industriale certamente da Aosta a
Pont-Saint-Martin. Siamo ancora qui ad aspettare che l'altro
vecchio piano della politica del lavoro produca occupazione alla
Pépinière
e nei suoi paraggi, vi ricordo che quell'area
prometteva centinaia di posti di lavoro, è un bellissimo deserto
tecnologicamente molto avanzato, ma che rimane oggi un deserto di
occupazione e lì abbiamo una carenza di dieci anni di mancate
decisioni, che oggi stiamo pagando sulla pelle dei disoccupati a
cui oggi offriamo un corso di formazione riqualificante, ma per
andare a lavorare dove? Quando li abbiamo riqualificati, dove
vanno? Oppure per incentivare i giovani ad assumere iniziative
industriali, imprenditoriali, commerciali, turistiche? Beh,
l'Assessore al turismo non più tardi della settimana scorsa a
Saint-Vincent ha, con grande onestà intellettuale, dipinto
chiaramente qual è il grado di difficoltà di convincere le nostre
nuove generazioni ad assumersi responsabilità di investimento, di
iniziativa privata, di lavoro autonomo quando il dogma che vige
nella cultura e nella testa delle famiglie valdostane è: "trovati
un posto in Regione che almeno sei tranquillo!". Lì ricordo sempre
i tanti
curricula
che ognuno di noi ha sulla propria
scrivania, che purtroppo ci condannano a questa dura realtà. Quando
vedremo scomparire le richieste di lavoro nei tavoli dei politici,
avremo un chiaro segnale che l'economia sta dando delle risposte al
mondo dell'occupazione. Credo che su questo tema, perché ci tocca
tornare su alcuni temi di carattere economico che abbiamo già
affrontato, quindi non voglio tediare i colleghi... il piano
triennale è un'occasione: da una parte - ripeto - esprimiamo la
contrarietà al passato, perché è un passato che è stato
fallimentare, lo dicono i soldi e i risultati; dall'altra parte,
questo è un piano che di prospettiva è molto ambizioso e cito i
quattro argomenti che ci hanno interessato e sui quali siamo
disposti ad aprire un confronto concreto. Sostenere e favorire
l'insediamento e lo sviluppo di attività produttive, pensate quanto
è sfidante questo obiettivo! Oppure: ricercare in stretto
coordinamento con le organizzazioni sindacali - e già qui abbiamo
ampi spazi di miglioramento - e con i rappresentanti
dell'imprenditoria le migliori sinergie per lo sviluppo produttivo
delle politiche del lavoro, ossia dentro un argomento di questo
tipo ci sta lo scibile umano, dopodiché valorizzare le
professionalità. Punto terzo: investire sulla formazione dei
giovani... ossia cose che abbiamo già sentito quindici anni fa,
così come, quando dice investire in maniera incisiva sulla
sicurezza dei luoghi di lavoro, poi abbiamo la legge successiva:
quella che crea il coordinamento delle politiche della sicurezza
sul lavoro oltre che a dare dei sostegni a chi è vittima delle
morti bianche, quindi la Regione si fa carico di sostenere queste
famiglie, ma devo dire che i processi di coordinamento della
prevenzione degli infortuni sul lavoro, che anche in questo piano
vengono citati e che con quello strumento vengono realizzati,
aprono una storia mica da ridere! Perché da una parte c'è la
necessità di creare della sicurezza, dall'altra parte la sicurezza
costa e bisogna che qualcuno decida chi ci mette i soldi, perché se
la sicurezza deve ricadere come costo sulle aziende, abbiamo delle
aziende che vanno fuori mercato. Sarà quindi un tema
importantissimo e con il gruppo del coordinamento delle politiche
della prevenzione e della sicurezza sarà una sfida molto importante
per la nostra Comunità economica da affrontare. Ho visto che ci
sono i rappresentanti di tutte le categorie economiche, dei
sindacati e di tutti, ma non è una cosa proprio da ridere. Certo,
si farà ordine dicendo che non è che tutti partono in tutte le
aziende, ci vanno cinque controllori che fanno cinque cose diverse:
dalla Forestale all'INAIL, all'INPS, al vigile urbano e che ognuno
parte... Un coordinamento delle attività ispettive, preventive e di
controllo forse finalmente ci permetterà di mettere in condizione
le imprese di avere dei riferimenti nell'Amministrazione pubblica
di dialogo e di coordinamento. Dall'altra parte se si vogliono
realmente attivare delle politiche di sicurezza, bisogna mettere i
soldi e i soldi qualcuno li deve mettere; se alla fine devono
metterli le imprese, le imprese fanno quello che possono e fra
tenere un dipendente o mettere due caschi in più in testa al
dipendente, che forse mantiene una famiglia... e quindi c'è tutta
una politica che va affrontata. Credo che questo piano triennale
abbia delle ambizioni, condivise; rileviamo la debolezza di alcuni
provvedimenti legislativi a cui si fa riferimento come strumenti
per... perché sono quelli del passato che non hanno prodotto
risultato. Prendiamo atto di alcuni strumenti legislativi che sono
stati appena approvati, che si dice dovranno essere approvati e su
cui noi sempre d'accordo ogni qualvolta si parlerà di fare
investimenti per creare occupazione reale, che non sia il posto di
lavoro in Regione, perché è chiaro che la festa è finita, bisogna
che questo messaggio arrivi chiaro e forte a tutte le famiglie
valdostane, ma bisogna che anche dall'altra parte incentiviamo la
cultura dell'impresa individuale e del lavoratore autonomo, del
commercio, del turismo, della piccola impresa e della ricerca
industriale... è un lavoro mica da ridere! Qui si tratta di
superare 15 anni almeno di parassitismo da socialismo reale, ricco,
perché se fossimo poveri, saremmo già andati tutti a lavorare
prima! Siccome siamo in una condizione di favore finanziario, si è
creata una struttura di burocrazia socialista ricca, che da una
parte ha tutti i vantaggi del socialismo reale quando funziona e
quando è alimentato, dall'altra parte, se mancano le risorse,
finisce la festa! Per quanto ci riguarda, noi su questo
provvedimento esprimeremo la positività e il sostegno su tutti quei
provvedimenti che realizzeranno questo piano triennale delle
politiche del lavoro, che saranno indirizzate esclusivamente agli
investimenti e alla formazione qualitativa vera! Quando
individueremo investimenti che vanno nella direzione
dell'assistenzialismo dell'ammortizzatore sociale, credo che, per
correttezza e onestà intellettuale, quei capitoli di spesa vanno
destinati agli ammortizzatori sociali e non mascherati da corsi di
formazione che non servono a nulla! Grazie.
Président
- La parole au Conseiller Rosset.
Rosset (UV)
- Merci, M. le Président, chers collègues, il
piano triennale di politiche del lavoro ha un ruolo strategico per
la Valle d'Aosta. Si tratta di uno strumento importante, perché
contiene elementi che puntano sull'innovazione, mantenendo un forte
legame con la peculiarità della realtà valdostana. L'analisi che è
stata svolta dal gruppo di lavoro a cui ho partecipato si è rivolta
principalmente all'integrazione fra istruzione e formazione. Ora,
l'integrazione fra scuola, formazione e lavoro è importante, ma va
ricordato che esistono grandi differenze fra il mondo della scuola
e quello della formazione professionale. È questa una premessa da
tenere in seria considerazione, questo per comprendere meglio il
settore, tenendo tuttavia conto di due questioni decisive:
l'allungamento dell'obbligo scolastico, la scelta nazionale anche
di avvicinare scuola e formazione. Gli spunti di riflessione dai
quali siamo partiti condividono con il piano di politiche del
lavoro l'inquadramento generale, vale a dire l'analisi di una
situazione economica che configura una congiuntura che anche per la
nostra Regione si annuncia problematica e che altrove si
concretizza in una crisi economica, l'analisi dei dati
occupazionali, e i fenomeni che dobbiamo contrastare con una
particolare attenzione ai settori giovanili e femminili...
giovanili giustamente come citava il Presidente, ma aggiungerei
anche il settore femminile che emerge dalle diverse discussioni. Il
metodo di lavoro ci ha condotto... ringrazio nell'occasione il
supporto di tutti i rappresentanti che hanno partecipato... dicevo,
ci ha condotto ad evidenziare le criticità del settore, a delineare
gli obiettivi definendo in seguito azioni e modalità per migliorare
e risolvere le problematiche individuate.
Scorrendo con estrema sintesi l'agenda dei lavori svolti nel
corso delle numerose riunioni, devo sottolineare la necessità a più
riprese ribadita di investire nel settore della formazione.
Condivido l'analisi fatta da Lattanzi, ma che condivide anche il
gruppo e l'ha sviscerata. Fra i punti trattati dal gruppo, è emerso
con evidenza che l'integrazione fra scuola e formazione non è
sufficientemente sviluppata e che ci sono ambiti di integrazione
sui quali è indispensabile investire, fra le maggiori criticità
emerse il modello nazionale IFTS, troppo rigido, complesso, a cui
si aggiunge la mancanza di figure adeguate alle esigenze delle
aziende e inoltre necessita di definire meglio il ruolo dei
soggetti che devono fornire servizi di orientamento, siano essi
orientamento scolastico, professionale o universitario. Senza voler
entrare troppo nello specifico, si ritiene utile una cooperazione
fra soggetti pubblici e privati che si occupano di politiche del
lavoro, questo per rafforzare una cultura della formazione
attraverso progetti comuni, reti informative, per la diffusione
capillare degli interventi regionali, servizi adeguati e una
migliore interazione fra competenze professionali ed esigenze del
mercato. La necessità di una qualificazione dell'offerta del lavoro
più mirata ai fabbisogni della gente è un altro elemento che è
stato discusso, sul quale ci siamo confrontati individuando come
obiettivo una migliore integrazione fra sistema formativo e quello
educativo. Va ricordato in tal senso che la valorizzazione e la
crescita delle professionalità presenti contribuiscono
indubbiamente alla crescita di competitività del sistema produttivo
regionale nel suo totale insieme. Bisogna poi aggiungere che un
migliore orientamento delle politiche del lavoro è un supporto
determinante per aumentare la competitività delle aziende e
conseguentemente migliore qualità. Scorrendo ancora brevemente gli
spunti offerti dal lavoro svolto, c'è da rilevare che la situazione
attuale con il sistema della formazione professionale totalmente
finanziato tramite FSE è destinata a cambiare e di questo dobbiamo
tenerne conto, dobbiamo essere pronti al cambiamento con soluzioni
adeguate. Una proposta è l'individuazione di finanziamenti sul
bilancio regionale in alcuni ambiti formativi strategici per
potersi affrancare dal FSE anche grazie alla ridefinizione delle
risorse regionali. Fra gli ulteriori obiettivi indicati dal gruppo
figurano lo sviluppo di una rete fra i soggetti coinvolti nei
settori formativi ed educativi, il supporto alle scelte formative e
professionali in base alle esigenze del mercato del lavoro, la
valutazione sulle modifiche al modello sperimentale dei percorsi
triennali, anche attraverso la competenza regionale in materia di
istruzione e formazione professionale, in particolare con
attenzione alla salvaguardia dell'equilibrio fra la crescita
culturale e gli obiettivi professionalizzanti. Fra le modalità
indicate vi è al primo posto la necessità di intervento per
normare, in forma organica, il settore dell'integrazione fra
istruzione e formazione, oltre alla possibilità, laddove
necessario, giustamente come anche tu citavi, di apportare
modifiche alla legislazione regionale in questa materia, tengo a
citare per tutte la legge n. 7/2003. Fra le azioni ipotizzate vi è
inoltre la creazione di un gruppo di lavoro interistituzionale per
favorire lo sviluppo del sistema di istruzione, formazione e
lavoro. Un altro intervento normativo regionale questa volta in
materia di apprendistato è fra le modalità indicate per raggiungere
appunto l'obiettivo di definire la messa a regime del cosiddetto
"sistema apprendistato". Ulteriori obiettivi messi a fuoco sono:
l'ampliamento dell'offerta dei corsi
post
diploma in
alternativa agli IFTS, il potenziamento all'alternanza
formazione-lavoro e scuola-lavoro con
stage
e tirocini,
favorire un orientamento allo studio universitario che possa essere
spendibile sul mercato e sul territorio regionale, consolidare il
sistema di accreditamento degli enti di formazione, ma soprattutto
creare il catalogo relativo all'offerta il più possibile
rispondente alle esigenze dei giovani.
Concludo ricordando che il lavoro svolto fin qui rappresenta una
sintesi dei molti aspetti che compongono un tema così vasto e
complesso come quello della formazione scuola-lavoro. Una prima
tappa dunque che potrà e dovrà essere integrata con un percorso che
ci consenta di individuare un efficace sistema formativo in grado
di dare risposte adeguate non solo ai soggetti in cerca di
occupazione, ma anche alle esigenze delle aziende valdostane.
Grazie.
Président
- La parole au Conseiller Rigo.
Rigo (PD)
- Grazie, Presidente. La politica, a mio modo
di vedere, è prima di tutto contenuti e per me il lavoro è fra le
prime cose: lavoro come promozione umana, come realizzazione di sé,
lavoro come volano di libertà. La politica deve recuperare il
termine e il concetto di lavoro, in questi anni un vocabolo un po'
troppo negletto. Il lavoro come elemento fondamentale della vita di
ciascuno, dato centrale della propria libertà sociale. In questi
giorni anche Papa Ratzinger nell'enciclica afferma che occorre
"garantire a tutti l'accesso al lavoro e anzi a un lavoro
decente"
. È una sfida per la politica come giustamente ha
scritto in questi giorni su
L'Unità
Luigi Berlinguer. Sul
lavoro sarà bene aggiornare la nostra cassetta degli attrezzi - uso
anch'io questo brutto termine ormai di moda -, non certo per
ricordare Marx, né il fordismo della catena di montaggio, della
ripetitività meccanica dei gesti o dell'antica bestiale fatica
dello sfruttamento dell'operaio-massa e faccio mie le parole di
Luigi Berlinguer:
"Penso al lavoro come ricchezza sociale, come
fattore produttivo oggi prioritario, come risorsa essenziale,
individuale e collettiva, motore dell'economia e della conoscenza.
Lavori fortemente intrecciati col sapere - altra risorsa essenziale
- e mai disgiunti da esso, come professionalità, continuo
aggiornamento, formazione, competenza..."
. Come quindi non
pensare e non richiamarsi al primo articolo della Costituzione:
"L'Italia è una Repubblica democratica fondata sul lavoro"
?
Declinando questo articolo, allora come non chiedere e fare prima
di tutto per la sicurezza sul lavoro.
"... la sicurezza è
essenziale, non è accettabile che di lavoro oggi si possa morire.
Non voglio fare ideologismi di maniera... ma un tenace
proponimento, che produca risultati, non predicazioni..."
.
Ho voluto richiamare questo argomento, perché lo stesso è parte
del piano che stiamo discutendo, è perché, con nostro grande
piacere, la sicurezza sui luoghi di lavoro sarà da questo Consiglio
subito dopo ripresa con uno specifico disegno di legge,
"... ma
sicurezza..."
- e riprendo ancora brevissimamente Berlinguer -
"... è anche costruire dighe contro la dilagante precarietà e,
per fare questo, c'è solo un modo: rilanciare l'idea della piena
occupazione. Le tutele assistenziali antiprecariato sono incapaci
di reggere l'urto della crisi. Serve una politica economica che
faccia della piena occupazione uno dei suoi pilastri, anzitutto per
equità sociale..."
- non dimentichiamolo -
"... ma non solo:
la piena occupazione è soprattutto garanzia di libertà di scegliere
la propria professione, è mobilità (quella voluta, quella cercata,
non quella attuata forzosa, subita, precaria). Non è un sogno, è
"un'utopia realizzabile", come diceva Tommaso Moro, è l'obiettivo
prioritario di una vera economia della conoscenza che si fonda
sulle risorse umane. È la sintesi ultima fra libertà ed
uguaglianza. Si contrappone allo sbandamento originario di certa
antica dottrina che, sbagliando, contrapponeva in modo giacobino
diritti sociali e diritti individuali, ovvero uguaglianza e
libertà. Il lavoro è un diritto ed è un dovere, è palestra
responsabilizzante, fonda il dovere civico e sociale, lavoro che si
qualifica, si professionalizza, si intride di apprendimento e di
sapere, fa crescere, forma, è terreno di impegno, di merito. Non
accetta il modello della destra del successo facile, vuoto, fatto
di velinerie e di calciatori milionari, ribalta di una
rappresentazione sociale che nega i valori della coerenza e serietà
del risultato e del successo come esito dell'impegnata costruzione
di sé stessi".
Ho voluto riportare queste righe, scritte da Luigi Berlinguer,
perché mi sono spesso domandato in questi mesi, in qualità di
componente del Consiglio per le politiche del lavoro, come
richiamare questi concetti nel lavoro di stesura del piano? Come
possiamo scrivere un piano che valorizzi le capacità di ciascuno,
che premi il merito, esalti i talenti ed offra opportunità a tutti
e solleciti il merito di tutti, che sottragga la crescita sociale
ai "lacci" dei privilegi e della resistenza dei corporativismi,
della conservazione sociale, dei burocratismi, dei vantaggi
ingiustificati in una libera e legittima competizione, che punti
sulla promozione umana, ma combatta la competizione deregolata e
selvaggia, l'abbandono a sé stesso di chi non ce la fa, dei deboli,
dei marginali, degli immigrati; insomma la concreta applicazione
dell'articolo 3, anche qui, della Costituzione. Il piano triennale
di politica del lavoro, che oggi stiamo discutendo, racchiude in sé
tutte queste cose? No, certo che no. È però un piano che ha nel
lavoro un valore fondante, scritto.
Prima di passare all'illustrazione di alcuni ragionamenti,
voglio richiamare la vostra attenzione sul metodo individuato per
redigere questo documento, lo ha accennato brevemente il
Presidente. Non mi pare una cosa di poco conto, anche perché
purtroppo non sempre un'effettiva concertazione è alla base di un
confronto vero fra le parti, in questo caso tra rappresentanti di
mondi diversi. In questo Consiglio avremo modo di verificare
direttamente quando una scelta è stata operata dopo un reale
confronto, un vero approfondimento e non attraverso una decisione
unilaterale, certo legittima, ma che confligge con la ricerca della
partecipazione alle scelte di sistema. Il Consiglio per le
politiche del lavoro, dopo alcuni approfondimenti, ha elaborato una
bozza di documento propedeutico e successivamente si è diviso in 4
sottogruppi per un'analisi specifica su determinate questioni. Le
ricordo: congiuntura e crisi, formazione scuola-lavoro,
informazione e comunicazione piccola e media impresa, svantaggio e
inclusione sociale. I membri del Consiglio, secondo la loro
competenza e conoscenza, si sono divisi nei gruppi e hanno potuto
avvalersi della collaborazione degli esperti in servizio presso
l'Agenzia del lavoro. Il loro aiuto, il loro sostegno è stato
determinante e li ringrazio, così come è stato molto utile il
coordinamento diretto da parte del Coordinatore, dott. Vicquéry.
Gli incontri sono stati numerosi, lo ha ricordato il Presidente, e
concreti e, per quanto mi riguarda, devo riconoscere che sono stati
confronti per me non solo utili, ma anche piacevoli. L'impegno del
Consiglio per le politiche del lavoro non poteva che partire da
un'analisi del contesto di riferimento e io provo a riassumere le
principali osservazioni che hanno indirizzato le nostre
valutazioni. Il mercato del lavoro valdostano risulta
caratterizzato da condizioni positive di impiego, così è scritto a
pagina 13 del piano stesso e i dati riportati, il grafico a pagina
9, indicano che in questi anni l'attenzione all'occupazione è stata
alta e coerente. L'occupazione finanziata ha interessato circa
1.350 persone, in media ogni anno il piano ha promosso circa 270
assunzioni. Se poi colleghiamo i dati relativi al piano con i dati
dell'iniziativa finanziata con il POR FSE nel periodo 2004-2007,
gli utenti coinvolti a vario titolo sono stati oltre 16.000.
Il Consiglio ha puntato le sue attenzioni in particolare sulle
criticità principali: il costante tendenziale aumento della domanda
di lavoro di determinati e specifici settori dovuti al contestuale
effetto di tendenze diverse e che contribuisce, questo sì, a
determinare un rilevante ricorso a forza lavoro extraregionale; il
mancato incontro fra domanda ed offerta di lavoro, che è andato
rafforzandosi negli ultimi anni, che non può essere ricondotto
unicamente al
turnover
fisiologico di un mercato del lavoro
ad alta mobilità, come quello della Valle d'Aosta, lo dicono i dati
contenuti nel rapporto, ma sembra invece essere legato alla
difficoltà di incontro fra domanda e offerta ulteriormente
aggravata dalla presenza: primo, di un'offerta di lavoro poco
disposta ad accettare occupazioni non coerenti con la propria
professionalità; secondo, una fascia di lavoratori difficilmente
collocabili per le loro caratteristiche personali e professionali
che vanno ad alimentare il cosiddetto "zoccolo duro" della
disoccupazione di lungo periodo, costituito prevalentemente da
adulti. Continuando nella criticità: il fatto che una parte
significativa della domanda di lavoro sia trainata dal terziario,
che si rivolge soprattutto ai giovani con bassi titoli di studio,
disposti a lavorare con contratti flessibili, anche se le imprese
iniziano a lamentare difficoltà di reperimento per professioni
tecniche intermedie, oltre che per operai specializzati e personale
non qualificato. Il risultato è una situazione di precoce uscita
dal circuito scolastico e formativo, con conseguente carenza di
professionalità specializzate - qui è già stato ricordato questo
fatto -; il permanere di disparità di genere in termini di tassi di
attività e di occupazione e soprattutto di disoccupazione. Si
tratta di disparità che si accompagnano ad evidenti fenomeni di
scoraggiamento occupazionale, che stanno progressivamente
coinvolgendo anche la dimensione del salario e dei rapporti di
lavoro; una crescente tendenza all'utilizzo di contratti flessibili
che interessa soprattutto l'occupazione femminile e che non è più
limitata alla sola fascia giovanile; la concentrazione delle
difficoltà occupazionali su di un'area di disagio sociale e sugli
adulti con basse qualifiche e precedenti esperienze di lavoro.
Continua inoltre il
trend
di aumento della durata media
della disoccupazione soprattutto fra gli adulti con bassi titoli di
studio. La crisi complessiva dell'economia globale, le cui ricadute
sul sistema locale non sono ad oggi facilmente ipotizzabili, anche
se ci si può attendere un peggioramento della situazione economica
regionale, porterà sicuramente ad acuire alcune delle criticità
richiamate sopra. In particolare, si può ipotizzare un ampliamento
dell'area del disagio e delle difficoltà di inserimento
occupazionale, inoltre le difficoltà pre-esistenti di alcuni
settori produttivi potranno subire un ulteriore impulso
contribuendo al rallentamento della dinamica occupazionale. Proprio
ieri martedì 14 luglio, nel corso della riunione del Consiglio per
le politiche del lavoro, sono stati presentati i dati sul mercato
del lavoro nella nostra regione e alcuni li ha citati il
Presidente, numeri che rispecchiano una crisi in atto. Uno su tutti
il numero di inserimenti in lista di mobilità descrive una
situazione piuttosto critica. Nei primi cinque mesi del 2009
abbiamo un numero di lavoratori inseriti quasi pari al totale del
2008; per la verità statistica, bisogna però tenere conto che nel
mese di maggio la società Fallimento Tecdis S.p.A. ha licenziato la
totalità dei dipendenti, 135, dopo diversi anni di inattività. Dato
questo quadro di riferimento, nell'elaborazione del piano alla
nostra attenzione sono stati a mio avviso validi - il riferimento è
a pagina 2 del piano stesso - gli orientamenti indicati dalla
deliberazione della Giunta regionale n. 408 del 15 febbraio
2008.
Per quanto mi riguarda, rispetto alle mie piccole conoscenze, il
piano fra gli altri doveva affrontare alcuni punti prioritari. Sono
4:
- il primo, interventi per supportare il sistema delle politiche
del lavoro attraverso:
- la strutturazione di un modello regionale di servizi per
l'impiego pienamente integrato con le altre politiche del lavoro,
che permetta di offrire servizi di qualità nell'ambito di una gamma
di attività volte a rafforzare l'occupazione dei lavoratori. In
questo ambito particolare attenzione doveva essere posta al
rafforzamento dei servizi orientati allo sviluppo dell'impresa
sociale quale infrastruttura economico-sociale maggiormente
qualificata nel fronteggiare lo svantaggio, fenomeno quest'ultimo
che la crisi economica ha aggravato e aggraverà, mettendo anche in
evidenza nuove tipologie di svantaggiati a cui si dovrà dare
risposta e supporto. In tale modello si è cercato di puntare ad
avere un'attenzione alla presa in carico dell'utenza, lo dice il
piano, in tutte le sue fasi in cui il soggetto ha la necessità di
servizi per l'impiego. "A tal fine è stata segnalata l'opportunità
di realizzare servizi mirati e individualizzati..." - dice il piano
- "... di accoglienza e informazione integrate";
- la realizzazione di una struttura organizzata in grado di
garantire nel tempo risorse qualificate e competenti, capaci di
agire in modo integrato fra loro.
- secondo punto, nel corso di questi ultimi anni si è andata
rafforzando la necessità di definire un vero e proprio sistema
integrato fra tutte le diverse opportunità di istruzione e
formazione, ma questo lo ha sviluppato bene il Presidente,
Consigliere Rosset;
- l'attivazione di azioni e interventi, terzo punto, in
particolare di coloro che hanno perso un posto di lavoro e che non
rientrano nell'ambito di intervento degli ammortizzatori sociali
oggi in essere;
- ultimo punto: dare definizione al percorso di sperimentazione
di pratiche, di certificazione delle competenze, portato avanti in
questi anni dall'Agenzia del lavoro; questo argomento è stato
oggetto della riunione di ieri, martedì 14 luglio, nel Consiglio
per le politiche del lavoro e devo dare atto alla struttura della
Presidenza di aver deciso un'accelerazione all'iter del
provvedimento stesso.
La mia attenzione è stata poi posta in particolare sul tema
dell'inclusione sociale, gruppo di cui facevo parte. Fra gli altri
il gruppo stesso ha evidenziato questi punti: i dati presentati dal
Centro per il diritto al lavoro dei disabili e degli svantaggiati
facevano emergere una strutturale insufficienza di posti di lavoro
riservati e immediatamente fruibili; il sistema delle imprese
sociali appare piuttosto debole, soprattutto rispetto alla capacità
di favorire la transizione verso il mercato del lavoro ordinario.
Lo stesso sistema risulta troppo dipendente dai progetti di lavori
di utilità sociale, che conoscono bene i Sindaci di questo
Consiglio, vi sono infatti cooperative sociali la cui maggior parte
del fatturato è rappresentata dai rimborsi relativi alla
realizzazione di questi progetti; anche a seguito del trasferimento
delle competenze in materia di collocamento mirato dal Ministero
alla Regione, vi è la necessità di definire le competenze e di
integrare i servizi tra i Centri per l'Impiego e il Centro per il
Diritto al Lavoro; i lavoratori tendono a permanere nel circuito
dei LUS, mentre la misura deve essere di transitorietà delle
esperienze e quindi si è resa necessaria la diversificazione in
questo piano in tre elementi; l'assenza di un contratto unico e di
un trattamento economico piuttosto appetibile è un elemento che non
favorisce la fuoriuscita dal sistema dei progetti LUS; una scarsa
ricaduta occupazionale soprattutto per la mancata applicazione
della normativa nazionale su convenzioni e clausola sociale;
l'assenza di servizi intermedi fra l'area assistenziale (questo è
un punto particolarmente premiante a mio avviso ovviamente nel
piano) e quella lavorativa, in forma definitiva o transitoria, e in
questa ottica è venuto un accordo, un coinvolgimento
dell'Assessorato delle politiche sociali, e quindi la necessità di
un maggiore raccordo fra le politiche sociali e quelle del lavoro,
il laboratorio occupazionale a cui fa riferimento il piano stesso.
Ovviamente per sommi capi queste sono le indicazioni frutto del
confronto in seno al gruppo di cui facevo parte; indicazioni
recepite al momento della stesura del piano oggetto della nostra
attenzione; queste le considerazioni che ci portano ad esprimere,
come gruppo Partito Democratico, il voto positivo.
Président
- La parole au Conseiller Comé.
Comé (SA-UdC-VdA)
- Grazie, Presidente. Così come ha
anticipato il Presidente della Regione nella presentazione del
piano di politiche del lavoro, all'interno del Consiglio i quattro
Presidenti hanno seguito dei temi diversi e io con il mio gruppo di
lavoro mi sono occupato della questione crisi. Certamente questa
recente crisi economica che ha colpito l'intero pianeta a partire
dal secondo semestre 2008 ha reso più drammatica la condizione del
lavoro e ha aggravato la situazione economica e sociale del
territorio, ma paradossalmente ha reso ineludibile un ripensamento
complessivo delle politiche economiche, occupazionali e sociali.
Per superare la crisi economica e finanziaria, occorre quindi
rivedere i principi teorici, fondati sul neoliberismo, che hanno
dominato le scelte economiche di questi ultimi anni, ridisegnando
nuovi modelli di intervento, coinvolgendo pubblico e privato per
predisporre politiche multidimensionali, finalizzate ad uno
sviluppo equilibrato del sistema economico-sociale. Il
summit
dei grandi, il G8, si è focalizzato fortemente sul
tema dell'economia e della finanza, con l'approvazione di un
documento dove sono state definite le regole anticrisi, regole
nuove e solidi meccanismi di vigilanza per evitare di ricadere in
un altro buco nero. Il mercato del lavoro, in Italia, a seguito
anche di sollecitazione dall'Unione europea, è stato negli ultimi
anni profondamente modificato e semplificato sia dal punto di vista
delle competenze istituzionali, sia dal punto di vista delle regole
di funzionamento, la gestione dei servizi offerti ai cittadini e
l'individuazione delle misure di politica attiva per l'occupazione
sono state delegate alle Regioni e agli enti territoriali, in modo
da rispondere meglio alle esigenze effettive del territorio. Il
piano di politica del lavoro della nostra Regione vuole appunto
essere attento ed è stato costruito a seguito di un'analisi delle
particolarità del nostro territorio e da un confronto con il quadro
nazionale ed europeo. Considerando quindi che anche la nostra
Regione ha subito e sta subendo i riflessi della crisi economica e,
pur essendo stato preannunciato che il periodo più difficile è
superato, rimangono ancora alti i livelli di rischi e di
incertezze. Nella predisposizione del piano si è voluto definire
tutte quelle politiche atte a prevenire e a fronteggiare le
conseguenze e le evoluzioni della crisi.
Ho presieduto il gruppo di lavoro, che ringrazio anch'io per la
collaborazione e l'impegno dimostrato nelle diverse riunioni
svolte. Questo gruppo ha predisposto delle specifiche azioni,
alcune già rientranti in attività svolte da anni e con successo da
parte dell'Agenzia del lavoro, altre di natura più innovativa, ma
con l'obiettivo di rispondere in modo adeguato ed efficace alle
difficoltà che colpiscono i lavoratori e le aziende. Le misure che
sono state proposte e inserite in questo piano sono orientate su
due livelli: il primo livello sono tutte quelle misure messe in
atto per fronteggiare l'emergenza, situazioni di maggiore
difficoltà; il secondo livello è quello di andare a creare uno
sviluppo del contesto economico in un arco temporale decisamente
più ampio. L'approvazione tempestiva della legge regionale n. 1 del
23 gennaio 2009, dove vi è stato il voto unanime da parte di tutto
il Consiglio su questo disegno di legge che riguarda le misure
regionali straordinarie ed urgenti in funzione anticrisi per il
sostegno alle famiglie e alle imprese e la sua applicazione
relativamente a queste misure, appunto al sostegno alle imprese e
alle famiglie, hanno permesso una risposta immediata alle prime
necessità. Il gruppo di lavoro ha ritenuto fondamentale far
emergere tutti i punti critici che una crisi economica pone in
evidenza quali, ad esempio, tutto quello che riguarda l'utilizzo
degli ammortizzatori sociali, ordinari e straordinari ed in deroga
la difficoltà per le piccole e medie imprese di avere i crediti, i
settori lavorativi che maggiormente sono stati colpiti in questa
crisi. Qui brevemente vorrei illustrare le azioni più specifiche
che sono state individuate per fronteggiare in maniera adeguata le
difficoltà dei lavoratori e delle aziende: primo punto,
rafforzamento e sviluppo del patto di servizio regionale per far
sottoscrivere ai lavoratori, che usufruiscono delle misure di
sostegno al reddito, l'immediata disponibilità ad un nuovo posto di
lavoro o a percorsi formativi, pena la perdita di qualsiasi
sostegno al reddito erogato. Secondo punto: ampliare la casistica
degli ammortizzatori in deroga per creare un paracadute sociale per
quelle categorie oggi scoperte: artigiani, commercianti sotto i 15
dipendenti. Qui vorrei dire che già in applicazione
dell'indicazione del gruppo di lavoro, ieri il Presidente della
Regione con le parti sociali ha firmato l'accordo quadro sugli
ammortizzatori sociali in deroga, che riveste una particolare
rilevanza, perché per la prima volta avremo degli strumenti
giuridici che verranno applicati al comparto del turismo, del
commercio e anche per gli artigiani. Nel merito possono accedere
alla cassa integrazione - che vorrei ricordare che comunque
comprende l'80 percento del salario - anche le categorie più deboli
sul mercato del lavoro, quali precari assunti a tempo determinato,
i Co-Co-Co, i Co-Co-Pro, gli apprendisti e coloro assunti con
contratto dalle agenzie private, tutto questo in applicazione
dell'accordo quadro Stato-Regione concluso e firmato in data 12
febbraio 2009. Altra azione è quella di consulenze a sostegno,
finalizzata a prevenire situazioni di crisi nelle imprese per
permettere alle aziende di rivolgersi a professionisti esterni
specializzati per sostenere con consulenza e per determinare le
strategie da mettere in campo per superare i momenti di difficoltà.
Il piano permetterà quindi il finanziamento di questo sostegno. Un
altro punto è l'individuazione e il supporto alla crescita di
alcuni settori innovativi, puntare decisamente su tutto il settore
che riguarda l'ambiente e il settore che riguarda le fonti
rinnovabili. Un altro punto importante e qualificante è l'indagine
e il monitoraggio sugli effetti della crisi, in particolare al
fenomeno dei precari proprio per avere una conoscenza della
mappatura dei precari che sono oggi all'interno della nostra
regione, precari che sono le fasce più deboli nel momento in cui
c'è un contesto economico molto debole. Altra questione messa in
atto e prevista dal gruppo di lavoro: l'analisi in modo attento
circa le reali potenzialità del mercato del lavoro valdostano per
definire dove vi è un'effettiva offerta di lavoro, valorizzando
anche occupazioni scarsamente ambite e verificare le necessità
occupazionali rispetto all'apertura di nuove strutture di
insediamento nel territorio. Questo vuol dire andare a creare delle
politiche anticipatorie, in modo tale da permettere i tempi per la
formazione del personale e su questo vorrei citare alcuni esempi di
strutture che saranno aperte nel prossimo futuro, fra cui
aeroporto,
campus
universitario, necropoli. L'istituzione,
altro punto estremamente qualificante, di un sistema di banche ore
lavoro, forme appunto di microcredito, prestito d'onore a favore di
persone o famiglie che vivono in situazioni di temporanea
difficoltà economica, con restituzione mediante prestazioni di
lavoro per un valore pari al finanziamento concesso; questo è un
punto fortemente voluto da tale maggioranza, tant'è che posso
anticipare che sarà all'attenzione del Consiglio questa legge
subito dopo la pausa estiva, quindi alla ripresa dei lavori.
Prima di concludere l'intervento, vorrei fare due brevissime
considerazioni e citare due avvenimenti. Il Consiglio per le
politiche del lavoro, che si è riunito ieri, ha approvato due
documenti importantissimi: uno riguardante le disposizioni per le
chiamate pubbliche ai sensi dell'articolo 16 della legge n.
56/1987, da parte delle amministrazioni pubbliche per assumere a
tempo determinato e voglio dire che l'84 percento delle assunzioni
oggi avviene a tempo determinato, dando un'impronta nuova
privilegiando l'assunzione dei neodiplomati e laureati anche se
privi di curriculum e qualifica. Questo è un grande passaggio
proprio perché si vuole dare una grandissima attenzione per il
mercato dei giovani diplomati, quindi creare delle grosse
opportunità per i giovani, permettere l'inserimento nel mondo del
lavoro. Il secondo documento direi importante riguarda la
certificazione delle competenze, che rappresenta una svolta
significativa nelle politiche della formazione e istruzione
professionale, documento che rappresenta veramente la prima
esperienza in Italia, quindi siamo anticipatori di questo
documento. In sintesi, per certificare una professione, un
mestiere, si mette in piedi un processo di analisi delle singole
attività, prendendo in considerazione non solo la scuola, ma anche
le esperienze lavorative che verranno però considerate caso per
caso e quindi viene dato un punteggio. In prospettiva permetterà ad
un sistema di individuare profondamente il livello di preparazione
dei lavoratori e di collegare meglio le politiche formative con
quelle dell'istruzione. Queste sono le linee che il gruppo di
lavoro ha approvato, ma dopo l'approvazione del piano triennale per
le politiche del lavoro ci sarà la necessità di vederle
concretizzare e quindi dovremo essere di nuovo attivi per portarle
avanti, per permettere di intervenire a favore di quelle categorie
di lavoratori e delle aziende colpite oggi duramente da questa
crisi. Grazie.
Président
- La parole au Vice-président Chatrian.
Chatrian (VdAV-R)
- Merci, M. le Président. Qualche
considerazione, qualche riflessione in merito. È stato detto tanto,
tanti numeri, tanti principi, ma penso che, la filosofia di un
piano sia proprio quella di pianificare il domani e che, per
pianificare come è stato fatto bisogna partire da un'analisi
dettagliata e puntuale, dove si fa il punto della situazione: si fa
lo stato dell'arte. Nei vari diagrammi che ho potuto leggere,
condividere e conoscere, dati che non sapevo e non avevo mai
affrontato... indubbiamente il poter "mettere nero su bianco" dei
volets
, dei principi da condividere poi, è interessante,
soprattutto affiancare questi processi e queste quasi sfide - più
che difficoltà io utilizzerei il termine "sfide" -, in quanto
condivido la filosofia di partenza: quella di voler promuovere la
cultura del lavoro. Partirei quindi da questa base. Questa cultura
del lavoro proiettato allo sviluppo da una parte, dall'altra al
benessere del singolo, ma legato al benessere del singolo
soprattutto con le stesse
chances...
Che ogni valdostano,
ogni cittadino giovane o meno giovane abbia le stesse
chances
! Condivido quindi tanti principi inseriti in questo
piano lavori, dove si parla innanzitutto - questa mattina ne
abbiamo parlato, Presidente -, di formazione e informazione, forse
mi fermerei prima al secondo, sull'informazione: riuscire, come è
stato detto da altri colleghi ex sindaci, a fare rete e a portare
nelle case valdostane le possibilità, le
chances
che al
momento gli strumenti legislativi danno a tutti i livelli, ripeto,
a giovani e a meno giovani, cinquantenni che hanno avuto delle
difficoltà o/e piccoli imprenditori, o/e magari piccole aziende che
potrebbero un domani avere quel passaggio di generazione da padre
in figlio, perché il lavoro cambia, ma soprattutto si trasforma si
evolve. Questa pianificazione la vedo legata ad un piano lavori che
non deve essere piatto, ma deve essere un qualcosa di dinamico, un
qualcosa che non deve inseguire i processi, ma deve affiancarli, se
non riuscire a by-passare, a passare davanti ai passi successivi o
ai processi, quello che viene comunque messo e pianificato.
Dall'analisi si capiscono le difficoltà del nostro sistema, anche
se è un sistema piccolo, ha la sua complessità. I vecchi piani, è
stato detto, hanno dato qualche risposta, forse certe risposte non
sono state date per niente, anzi alcune in maniera non positiva. Il
sistema pubblico entra a gamba tesa all'interno del nostro sistema
regionale, ma penso che un piano di proiezione per il domani debba
creare quelle condizioni fra pubblico e privato da una parte, ma
soprattutto quelle
chances,
ripeto, ad ogni individuo.
Legandomi alle
chances
, vorrei fare qualche considerazione
con voi. Curioso da una parte e interessante il fatto di voler
riorganizzare il Dipartimento politiche del lavoro, forse è il
centro della riorganizzazione, peccato che non si sia pensato prima
di riorganizzare il Dipartimento politiche del lavoro, che dovrebbe
essere quella struttura che dà il segnale, che crea quelle
condizioni: da una parte organizzazione, dall'altra informazione e
dall'altra formazione. Da lì è il cuore per poter far partire
eventualmente dei metodi di lavoro e soprattutto dei processi.
Condividiamo il dare attuazione a tutte le leggi che sono state
approvate o a tante leggi magari già sorpassate e di nuovo da
riportare in quest'aula per essere non solo integrate, ma
modificate magari
in toto
. L'utilizzo del termine "dare
attuazione" quindi è condivisibile, ma probabilmente non è
sufficiente, in quanto dall'analisi si percepisce quella difficoltà
di incoerenza fra domanda e offerta... di difficoltà soprattutto
più che di incoerenza, quindi di difficoltà
"à
cibler"
le domande e quali sono le offerte da condividere e
"dar loro gamba".
Per quanto riguarda gli obiettivi politici messi "nero su
bianco", condivisibili nei principi, è apprezzabile il punto legato
al monitoraggio, alla valutazione di questo piano. Penso che le
azioni che questo Consiglio andrà nei prossimi mesi e nei prossimi
anni ad affrontare dovranno essere correlate da un monitoraggio da
una parte, da una valutazione dall'altra e modificabili con la
dinamicità che deve avere... scusatemi se forse per deformazione
professionale lo accomunerei ad un piano regolatore, importante...
un piano regolatore che forse deve per essere dinamico deve non
solo seguire i processi, ma deve anticiparli. Dovremmo quindi
cercare di arrivare prima, per dare quella dinamicità: a chi? Agli
individui, alle persone che si aspettano delle risposte da una
parte chiare, ma dall'altra che possono dare delle garanzie, degli
sviluppi e soprattutto, appunto, delle
chances
, perché un
piano di politiche del lavoro penso che debba dare delle
chances
à
quiconque
deve partecipare a questo
tavolo, a queste finalità, proprio per sostenere, ma soprattutto
migliorare le condizioni e la qualità della vita, partendo dai
servizi che ho detto essere legati alla rete, forse più pubblica,
ma legati anche alla parte invece privata, che costituisce quel
piccolo tessuto che, sommato, sommato, sommato, fa la differenza,
diventa numeri importanti.
Il collega Rigo prima citava dei numeri legati al vecchio piano
del lavoro: andiamo oltre il piano del lavoro se riusciamo, proprio
perché è un sistema più complesso, che non è solo legato a questo
piano del lavoro, ma è legato ad ulteriori strumenti legislativi
che forse questo Consiglio dovrà attuare al più presto. Abbiamo
condiviso anche noi ad inizio anno il primo pacchetto anticrisi, ma
forse non è sufficiente, quindi proviamo a "dare gambe" più robuste
a questi atti successivi, a questi strumenti attuativi che il
Consiglio può e deve sostenere. Io mi fermerei un attimo anche sul
diffondere... proprio come la cultura del lavoro... dall'altra il
cercare, il creare le condizioni per diffondere questa cultura
dell'impresa anche, della piccola impresa, della nostra impresa
artigiana, di quella impresa che ha fatto funzionare il "sistema
Valle d'Aosta" fino a pochi decenni fa nelle nostre vallate, nelle
vallate più turistiche, ma anche e soprattutto in quelle meno
turistiche dove le
chances
sono inferiori, in quella quota
altimetrica che forse va dai 500-600 metri ai 1.200... e che non ha
questa vocazione turistica, ed ha delle grandi difficoltà. Ebbene,
troviamo dei punti di forza, cerchiamo di creare quelle condizioni
affinché anch'esse possano risiedere in quei Comuni, i quali hanno
quella difficoltà in questo momento, perché non hanno quella
vocazione pura turistica ma, dall'altra, sono lontani dai centri,
dalla vallata centrale, dove ci sono servizi, dove ci sono le
scuole, dove ci sono gli uffici pubblici, dove ci sono tutta una
serie di... quindi questa distanza, questo
gap
... cerchiamo
in futuro di ridurlo, di dare delle risposte più mirate in diversi
ambiti, quale quello agricolo, o quello turistico, può essere
quello ad hoc proprio per mantenere i cittadini valdostani in
queste comunità.
Condivido poi questa maglia... anche se è una maglia larga, e
quindi, essendo una maglia larga, ahimè i principi si possono e
forse si devono condividere, perché il "dare gamba" e soprattutto
"dare gamba robusta" è la parte più difficile... ma il sostenere
quel passaggio di proprietà nelle attività tradizionali da una
parte alle nuove generazioni penso sia sempre stato un
atout
nostro della Valle d'Aosta, quindi su quello direi che dobbiamo
scendere in dettaglio e "dare gamba" e soprattutto trovare degli
strumenti attuativi importanti per farli non solo vivere... ma
creare le condizioni per le nuove generazioni di poter sopravvivere
in quei luoghi e utilizzare magari tutto quello che è stato fatto
dalle precedenti generazioni.
Direi quindi che è un piano per quanto riguarda i principi
condivisibile, un piano che dal punto di vista politico...
innovativo sarebbe un termine importante... dà delle
chances
in più, ma è anche un piano che si aspetta delle "gambe" diverse,
più robuste, delle "gambe" dove vi sia la voglia, e ci mettiamo a
disposizione come gruppo, di riequilibrare il "sistema Valle
d'Aosta", con quale senso? Da una parte l'informazione, dall'altra
la formazione, dall'altra ancora però le
chances
.
Equilibrare quelle
chances
che devono essere equilibrate,
quando uno ha una partenza diversa, una partenza, non con gli
stessi blocchi e non con le stesse possibilità. Sta a noi quindi -
io dico al Consiglio e a questa Assemblea - poter dettagliare e
puntualizzare nei prossimi mesi e nei prossimi anni proprio degli
strumenti che vadano in quel senso. Lo vedo un po' come un lavoro
di partenza, che però non deve essere piatto, non deve seguire i
processi, ma dovrebbe cercare di essere dinamico e di anticiparli:
quelle varianti sostanziali pesanti mirate che seguono le
modifiche, ma soprattutto danno delle risposte per mantenere
quell'equilibrio sociale da una parte e un riequilibrio dall'altra.
Grazie.
Président
- La parole au Conseiller Empereur.
Empereur (UV)
- Signor Presidente, stimati colleghi,
nella mia qualità di Presidente della IV Commissione, mi permetto
alcune considerazioni sul tema. Il piano di politica del lavoro per
il prossimo triennio, che oggi è alla nostra attenzione, discende,
come voi ben sapete, da due riferimenti fondamentali: uno
legislativo, la legge n. 7/2003, in particolare all'articolo 4, che
definisce le caratteristiche e le procedure per la predisposizione
e l'approvazione del piano triennale di politica del lavoro;
l'altro riferimento è politico, vale a dire il programma di governo
per la XIII legislatura della maggioranza regionale. Il piano di
politica del lavoro per il triennio 2009-2011 rappresenta
certamente un'opportunità per rafforzare ulteriormente l'insieme
degli interventi in materia di politiche del lavoro, che già sono
stati consolidati nel periodo precedente. Da un lato quindi una
continuità nella direzione di favorire una crescita graduale e
costante, dall'altro elementi di innovazione sia sul piano
dell'approfondimento di alcuni temi, sia sul fronte della
struttura, sia sul metodo. Credo a questo punto sia davvero
importante anche da parte mia... prima di entrare nel merito di
alcuni dei contenuti del piano che vorrei successivamente
sviluppare, ritengo sia davvero opportuno sottolineare il metodo di
lavoro adottato dal Presidente Rollandin e dai suoi collaboratori
in materia per la predisposizione di questo importante documento:
il coinvolgimento, il confronto, la concertazione, la condivisione
sono stati elementi caratterizzanti il nostro lavoro e lo hanno
qualificato oltremodo se si considera che l'attività preparatoria e
la predisposizione del piano triennale di politica del lavoro è
avvenuta presso il Dipartimento delle politiche del lavoro
attraverso un fattivo coinvolgimento di tutti i componenti del
Consiglio per le politiche del lavoro e con l'assegnazione di un
ruolo importante di coordinamento dei vari gruppi di lavoro
costituiti ai Presidenti delle Commissioni consiliari permanenti.
Credo davvero che anche il metodo di lavoro unito alla
concertazione con i principali attori locali, all'analisi
dell'esperienza passata e alla conoscenza dei fenomeni
economico-sociali caratterizzanti il territorio abbia contribuito a
definire un piano dalla struttura semplice, ma un piano pragmatico,
flessibile, atto ad affrontare situazioni e problemi in continua
evoluzione, facilmente modificabile annualmente in accordo con le
istituzioni, gli attori locali che si occupano di politiche del
lavoro, i rappresentanti delle imprese, il mondo della formazione e
dello sviluppo. Il documento alla nostra attenzione da cui ho
tratto parte del mio intervento analizza il contesto
socio-economico regionale, evidenzia gli obiettivi politici e il
quadro normativo di riferimento, per poi declinare gli interventi
di politica del lavoro articolati in due ambiti specifici: le
politiche di sistema e le politiche attive. Tralascerò l'analisi in
merito al contesto socio-economico, agli obiettivi politici e al
contesto normativo di riferimento così ben riportati nel documento
e già affrontati da alcuni colleghi; vorrei tuttavia cogliere
l'occasione per sottolineare l'importanza di due strumenti previsti
nel piano e secondo il mio punto di vista propedeutici alla sua
concretizzazione. Sono fermamente convinto che azioni come il
monitoraggio e la valutazione siano assolutamente fondamentali
anche per un piano di politica del lavoro.
Vorrei passare ora ad approfondire alcune tematiche riferite
alle politiche di sistema. Nel piano c'è scritto:
"Il piano di
politica del lavoro coniuga l'esigenza di conservare la dimensione
tecnico-specialistica del documento, così da renderlo un chiaro
supporto per gli "addetti ai lavori", con la volontà di pensare a
questo documento come a uno strumento di comunicazione, dialogo e
confronto anche con il più ampio panorama di interlocutori
potenzialmente interessati a comprendere l'intreccio fra le istanze
politiche in materia di lavoro e le concrete declinazioni
operative"
ed è in questa ottica che ha operato il gruppo di
lavoro che ho avuto l'onore di coordinare e che si è occupato di
informazione, comunicazione, piccola e media impresa. Il mio è
stato un ruolo di coordinatore, forse di motivatore e a volte anche
di provocatore. È questa quindi l'occasione per ringraziare i
componenti del gruppo di lavoro per la loro collaborazione e anche
per la loro comprensione. Anche noi ci siamo dati un metodo che,
dopo aver individuato le criticità, ha definito gli obiettivi da
raggiungere con azioni e modalità precise e dettagliate. Ci siamo
occupati di promozione e comunicazione, vi cito alcune criticità
evidenziate: i vari e differenti strumenti di comunicazione non
sempre riescono a raggiungere tutti i destinatari finali; i
consulenti spesso non danno informazioni corrette e esaustive ai
loro clienti nonostante siano beneficiari di attività di
comunicazione; gli imprenditori non sempre leggono documenti e
comunicazioni di carattere tecnico; i piccoli imprenditori spesso
non utilizzano un
personal computer
e non utilizzano di
conseguenza internet quali possibili mezzi di acquisizione di
informazioni utili; probabilmente manca una stretta collaborazione
fra Agenzia del lavoro ed enti, parti sociali nella diffusione
delle informazioni in materia di lavoro; il ruolo dei Comuni nella
diffusione della comunicazione a livello territoriale spesso sembra
sottoutilizzato. A fronte di queste criticità, si è pensato quindi
di formulare le seguenti proposte che sono state recepite
nell'ambito del piano e sono azioni che vedono la declinazione
anche delle varie modalità attuative: dare trasparenza e promuovere
la conoscenza delle politiche e degli strumenti di politica del
lavoro, al fine di un più esteso utilizzo degli stessi da parte dei
diversi
target
, monitorandone i risultati; rafforzare la
collaborazione fra gli attori istituzionali coinvolti nella
comunicazione delle politiche del lavoro; diffondere e condividere
i dati sul mercato del lavoro, valorizzando i risultati ottenuti
dalle politiche e soprattutto direi anche le buone prassi presenti
in un contesto come quello valdostano. Abbiamo poi considerato
indispensabile e non procrastinabile il potenziamento dei sistemi
informativi, naturalmente proponendo di migliorare l'efficienza dei
servizi, potenziando e sviluppando i sistemi informativi. Vorrei
fare un breve accenno anche alle politiche attive, dove, a fronte
di alcune criticità, quali ad esempio: una scarsa propensione dei
giovani verso l'imprenditorialità, la presenza di una cultura di
impresa a volte arcaica non adeguata alle condizioni economiche e
attuali di mercato, uno scarso utilizzo degli strumenti moderni e -
come già ricordavo prima - di tipo informatico, una poca
propensione a fare ricerca e sviluppo, la necessità di prestare
maggiore attenzione al settore delle libere professioni, che sempre
più si presentano come forme alternative al rapporto di lavoro
dipendente, la difficoltà di fare
start up
dei giovani che
vogliono intraprendere la carriera della libera professione, si
sono immaginate le politiche necessarie volte ad incentivare la
vocazione all'imprenditorialità. Anche qui sono concetti semplici,
che trovano ognuno per la propria declinazione delle modalità
attuative che consideriamo sufficientemente precise. Queste le
principali: diffondere la cultura di impresa, sostenere la
creazione di un'impresa, sostenere le persone con meno di 35 anni,
ecco di nuovo il concetto dei giovani, dell'avvio di attività
professionali in forma individuale o associata, sostenere lo
sviluppo dell'impresa, sostenere quel passaggio di proprietà delle
attività tradizionali o a rischio di estinzione e l'accompagnamento
al subentro nelle imprese familiari testè ricordato. Infine, in
merito alle politiche tese a promuovere e sostenere l'innovazione e
la ricerca, il piano, anche su suggerimento del nostro gruppo di
lavoro, prevede azioni mirate per promuovere la cultura
scientifica, l'innovazione e la ricerca per sostenere la creazione
di reti fra università, centri di ricerca, mondo produttivo e
istituzionale, per favorire l'accesso alla pratica, allo sviluppo
tecnologico di giovani della nostra regione, per sostenere la
crescita delle risorse umane nel settore della ricerca, per
sviluppare infine competenze relative al trasferimento
tecnologico.
Avviandomi a concludere, vorrei sottolineare come le politiche
sostenute dal nuovo piano di politica assolvono in particolare i
seguenti orientamenti specifici: rafforzare, integrare e migliorare
la qualità dei sistemi di istruzione, formazione e lavoro e il loro
collegamento al territorio; innalzare i livelli di apprendimento e
di competenze chiare... l'effettiva equità di accesso ai percorsi
migliori; aumentare la copertura dei percorsi di istruzione e
formazione iniziale; aumentare la partecipazione ad opportunità
formative lungo tutto l'arco della vita; migliorare la capacità di
adattamento, innovazione e competitività dei lavoratori e degli
attori economici del sistema; rafforzare e valorizzare la filiera
della ricerca e le reti di cooperazione fra il sistema di ricerca e
le imprese; qualificare e finalizzare in termini di occupabilità e
adattabilità gli interventi di politica attiva del lavoro,
collegandoli alle prospettive di sviluppo del territorio;
facilitare l'innovazione e promuovere l'imprenditorialità; far sì
che un maggior numero di persone arrivi e rimanga sul mercato del
lavoro attuando politiche occupazionali finalizzate al primo
impiego, al miglioramento e alla qualità della produttività del
lavoro e al rafforzamento della coesione sociale e territoriale. I
numerosi obiettivi definiti nel piano concorrono poi a comporre un
quadro omogeneo di azioni, che traduce le politiche in un insieme
di pratiche convergenti rispetto a quelle che erano le linee guida
approvate dalla Giunta regionale con delibera n. 408/2008.
Obiettivi e azioni sono quindi declinati nel piano, almeno secondo
noi, in modo semplice, chiaro, preciso.
La IV Commissione consiliare permanente che ho l'onore di
presiedere ha espresso un parere favorevole, l'approvazione del
piano di politica del lavoro da parte del Consiglio permetterà di
disporre di uno strumento grazie al quale poter operare e con il
quale confrontarsi quotidianamente. I tempi che viviamo non sono
certamente i migliori per la nostra Comunità, le difficoltà e i
problemi non mancano e probabilmente non mancheranno; le attese che
per alcuni sono veri e propri sogni dei nostri concittadini
meritano da parte nostra comunque la necessaria attenzione e il
conseguente impegno. È vero che in situazioni di difficoltà
l'ottimismo da solo non basta, riteniamo tuttavia che, anche grazie
a strumenti come questo piano di politica del lavoro, si possano
affrontare nuove sfide e si possa guardare al futuro con un po' più
di serenità. Grazie per la vostra attenzione.
Président
- Plus d'autres qui ont demandé la parole? Je
ferme la discussion générale.
La parole au Président de la Région, Rollandin.
Rollandin (UV)
- Grazie, Presidente. Credo sia corretto e
giusto sottolineare come gli interventi dei colleghi, dei quattro
Presidenti di Commissione, che come ho detto prima hanno gestito in
prima persona una fase costruttiva e importante di questo piano e
che hanno voluto risottolineare (e li ringrazio) gli aspetti
peculiari mettendo in evidenza le proposte, le fasi che possono
andare a migliorare il rapporto, il raccordo fra offerta di lavoro
che sicuramente rimane problematica, ma soprattutto il metodo con
cui accelerare questo processo di formazione da un lato e
dall'altro di informazione graduata, quindi questa sfida di
regolare, di monitorare. Non è un piano, credo che questo lo
abbiano sottolineato un po' tutti che è una fotografia fissa e
adesso poi vediamo: è un piano dinamico, un piano che deve avere
una sua gradualità, una sua costante applicazione e proprio per
questo è previsto anche un monitoraggio che sarà il punto di
riferimento per vedere se gli strumenti sono adeguati o devono
trovare delle accelerazioni o delle modifiche in tal senso. Credo
sotto questo profilo... quindi di condividere le sottolineature che
sono state fatte e anche le critiche e gli apprezzamenti, legati ad
un aspetto che voglio evidenziare, perché il problema che è stato
anche rimarcato dal collega Lattanzi... nel senso di valutare come
si spendono i soldi e qual è l'efficacia dell'utilizzo dei fondi.
Siamo partiti proprio da lì, nel senso che non basta dire:
"formiamo la gente", ma qual è il risultato di questa formazione
seppure importante? Ossia se possiamo dare una percentuale di
valore comunque al fatto culturale di una formazione... però se lo
guardiamo dal punto di vista lavorativo, ossia quanti poi hanno
trovato lavoro, ma non per un anno, per sei mesi e poi basta e di
nuovo daccapo... In effetti la percentuale ha dei numeri che
sicuramente hanno delle criticità ed è la ragione per cui si è
cercato di trovare il collegamento con dei meccanismi che fossero
più attenti a quanto si spende e all'efficacia della spesa. È la
ragione su cui hanno insistito anche parecchi nel dire: "va bene,
non è solo una professione di ottimismo" o non è sufficiente dire:
"speriamo che le cose vadano in un certo modo", bisognerà fare in
modo che vi sia una politica attiva sia per creare quelle premesse
di lavoro... che non possono essere cieche e non possono
soprattutto non guardare quali sono le possibilità operative reali
in Valle, dare continuità a quello che c'è, mantenere l'occupazione
laddove c'è, implementarla... creare le premesse... soprattutto
affinché vi siano in alcuni settori che ben conosciamo. È stata
ricordata nell'insieme l'attenzione che è rivolta ai giovani, alle
donne, ai meno fortunati che devono trovare in questo una modalità
di vedere quella trasparenza, quella informazione e quella
possibilità di giocare le
chances
che ognuno ha e poter
avere fiducia in quella che può essere una possibilità di avere il
lavoro. Quanti hanno sottolineato e giustamente anche in fase
preparatoria che non è solo il discorso di dire: "c'è un assegno
che ti garantisce quel minimo vitale", non è quello che molti
vogliono, anche soprattutto il tema dei disabili... ma è quello di
avere invece una possibilità di avere un'occupazione, di sapere che
quel poco o tanto che possono avere è frutto del loro impegno in
base alle capacità residue che sono legate ad incidenti sul lavoro,
a tutta una serie di ragioni per cui si trovano già in uno stato di
disabilità. Credo quindi che debba dire con tranquillità che il
piano, come è stato analizzato e presentato, ha sicuramente delle
proposte, che possono essere operative, che dovranno attivarsi
subito, in modo da vedere in tempi brevi i risultati e poterne
valutare l'effettiva efficacia. Questo credo sia, come ho sentito,
un po' l'augurio di tutti al di là di evidenziare, come è stato
fatto in termini molto attenti, la cultura del lavoro e, sotto tale
profilo, ringrazio chi ha voluto sottolinearlo, perché anche questo
molto spesso sta mancando. L'attenzione al fatto di ridurre il
gap
nelle valli: anche questa è una politica attiva che
dovrà essere portata avanti per evitare che vi sia la
concentrazione solo in alcuni punti, perché se non c'è lavoro, se
non mantengono le valli, la Valle diventa un deserto. Tutti
concetti che conoscono bene tutti, che sono condivisi. Il problema
è che "gambe" - è questo il punto - si possono dare, con che
muscoli queste "gambe" possono operare e su che terreno operano,
perché se è un terreno scivoloso, le sabbie mobili, le "gambe
robuste" non vanno lontano; se il terreno è buono e le "gambe"
possono avere un certo tipo di allenamento a creare le premesse per
svolgere un certo ruolo, c'è una possibilità che, malgrado la
crisi, malgrado la situazione congiunturale non positiva,
l'economia nel suo insieme possa reggere, le famiglie possano
contare su una giusta attenzione ad un futuro che sia anche di
lavoro. Con questo ringrazio ancora tutti gli intervenuti e mi
auguro che, come è negli auspici di tutti, il piano possa trovare
applicazione vera in modo tale che questi discorsi si traducano in
fatti reali e pratici.
Voglio ancora ringraziare e sottolineare... avremo altre
occasioni... il collega Comé per aver voluto ricordare come proprio
il Consiglio delle politiche del lavoro in questi ultimi tempi
abbia fatto dei passi avanti sul discorso della trasparenza
dell'attenzione al lavoro, gli accordi integrativi che sono stati
fatti per nuove categorie; anche questi sono dei passi premianti
per cercare di dare un futuro ai giovani e di tener conto che sotto
questo profilo l'armonizzazione di alcune regole può dare uno
spazio ad una continuità e ad un metodo di lavoro che può essere
premiante, può essere un argomento che può dare delle soddisfazioni
soprattutto ai giovani che si sono impegnati e che hanno trovato
una professionalità degna di questo nome. Grazie.
Président
- Il y a l'amendement de la Commission, qui
récite:
Emendamento
Il secondo punto del secondo capoverso è sostituito dal
seguente:
"il Consiglio per le politiche del lavoro, ai sensi dell'art.
4, comma 3, lett. b), della l.r. 7/2003, nella seduta del 28 aprile
2009, ha fornito parere favorevole sulla proposta di Piano
triennale di Politica del lavoro 2009/2011, allegata alla presente
deliberazione.".
Je soumets au vote l'acte ainsi amendé:
Conseillers présents: 34
Votants: 26
Pour: 26
Abstentions: 8 (Bertin, Giuseppe Cerise, Chatrian, Lattanzi,
Louvin, Patrizia Morelli, Tibaldi, Zucchi)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK