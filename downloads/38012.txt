Consiglio Regionale della Valle d'Aosta - Oggetto del Consiglio n. 1621 del 2 dicembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1621 del 2 dicembre 2015 - Resoconto
OGGETTO N. 1621/XIV - Trattazione congiunta della Relazione
della Sezione regionale di controllo della Corte dei conti e dei
disegni di legge n. 63 (Legge finanziaria per gli anni 2016/2018) e
n. 64 (Bilancio di previsione per il triennio 2016/2018).
(Approvazione di nove ordini del giorno. Reiezione di tre ordini
del giorno. Ritiro di tre ordini del giorno)
Viérin M. (Presidente)
- Ricordo ai colleghi che siamo al
punto 21, eravamo ancora in discussione generale. Non c'è nessun
collega che chiede la parola? Chiudiamo la discussione generale.
Per la replica la parola al Presidente della Regione.
Rollandin (UV)
- Oui, merci Président.
Le thème qui a été évoqué ce matin et qui fait l'objet de cette
résolution est un thème qui a été appelé par son histoire, par sa
position par rapport à notre autonomie, à notre statut et donc, il
est juste qu'il y ait, sur ce point, une attention qui est liée à
l'histoire même de notre vallée. Et, dans ce sens, je crois qu'il
est nécessaire et opportun d'y revenir, car je voudrais rappeler
que sur ce thème ? comme les collègues peut-être se souviennent ?
il y a eu dans le temps des mouvements même qui se sont appelés à
la zone franche.
Il y a eu toute une série de débats, de relations, de congrès
sur la question de la zone franche. Et je voudrais rappeler - pour
évoquer les aspects les plus récents - que le 23 septembre 2010 il
y a eu, de la part du gouvernement régional, une délibération dans
laquelle on avait chargé un groupe d'étude de s'occuper, justement,
de la zone franche. Le collègue Laurent Viérin faisait partie du
gouvernement et il se rappelle qu'il y avait eu à ce sujet un
passage - je ne veux pas revenir sur ce que les collègues ont déjà
dit sur le bien-fondé des aspects qui se relient au fait de la zone
franche - il y avait eu, entre temps, l'expérience des zones
franches urbaines qui avait donné un peu le la pour comprendre s'il
y avait à nouveau la possibilité de faire une étude sur les zones
franches de montagne. Cette étude pouvait, en quelque sorte, se
rattacher à ce thème et donc donner une possibilité de reprendre
d'une façon "moderne" "l'aspect de la zone franche" comme l'on
avait conçu. Entre temps - comme cela a été rappelé par le collègue
- tous les aspects ont changé et par conséquent il fallait
justement essayer de comprendre où on pouvait aller.
Il y avait eu une étude, menée avec des experts, qui avait
essayé de prendre en considération toutes les possibilités qu'il y
avait justement de mettre en relief les avantages qu'une zone
franche pouvait donner avec les avantages de proximité qui allaient
être conséquents à la fiscalité de proximité, donc tout ce qu'on a
dit ce matin et hier.
Je résume - si après quelqu'un sera intéressé il y a les actes y
relatifs: toutes les études faites et les rencontres menées par des
experts et par la société "agence de coopération et développement",
qui avait été chargée de prendre contact, avant tout, avec les
ministères compétents et qui comptait, en tant qu'expert, sur
monsieur Antonini - professeur universitaire ordinaire de droit
constitutionnel à l'université de Padoue et qui a été président de
la commission paritaire sur le fédéralisme fiscal - donc une
personne qui était à même de gérer d'une façon convenable un aspect
important du cadre général.
À la suite des analyses en 2011 - je résume, il y a les
documents qui peuvent en quelque sorte témoigner - il y avait eu
une rencontre au MEF, pendant laquelle on avait posé la question
pour voir s'il y avait la possibilité de aboutir à un résultat
suite à ces considérations qui portaient à prévoir qu'il y ait des
avantages fiscaux évidemment conséquents à ce qui est la
possibilité, pour les sociétés, de réduire toute une série d'impôts
telles que -comme il a été rappelé - l'IRAP, en particulier, et
l'IRPEF et cetera, donc l'avantage de proximité, ce qui a été
énoncé il y a quelques heures.
La conséquence est que le MEF a dit, très clairement, qu'on ne
pouvait pas décider uniquement en signant un contrat, un accord, il
fallait qu'il y ait une modification du Statut, celle-ci a été la
réponse du MEF. Alors, en même temps, compte tenu de ce qui s'est
passé, on avait et on a pris contact avec la commission paritaire
qui est encore au travail, pour donner mandat de traduire, si
possible, cet aspect dans un règlement d'application...in una norma
di attuazione che in qualche modo possa integrare questo processo,
che si riaggancia anche all'articolo 9 della 12 che fa oggetto di
un altro impegno in questo senso..., e quindi va nella direzione
che adesso io riassumo per non dilungarmi su dei concetti che sono
già stati bene espressi da chi mi ha preceduto.
Ho voluto ricordare questo solo per correttezza, per dire che il
tema della zona franca è sicuramente importante, deve essere
ripreso e portato avanti con queste logiche. Quindi noi riteniamo
che possano essere maturi i tempi per portare a compimento
un'azione - che nel tempo ha visto vari studi, varie impostazioni -
finalizzata a definire se possibile una norma di attuazione che in
qualche modo bypassi questa prima risposta che ci era stata data:
"ci vuole la modifica dello Statuto" a seguito della quale noi ci
eravamo fermati perché, per modificare lo Statuto, l'iter
legislativo costituzionale non ci sembrava il modo migliore per
arrivare a una definizione di questo tema così importante.
In conclusione, ho voluto richiamare questi temi per dare l'idea
di che cosa è stato fatto e di quello che dovrebbe essere ancora
fatto: una norma di attuazione, a cui sta lavorando la commissione
competente, per poter arrivare a uno sbocco che ci permetta di
utilizzare le formule che meglio convengono da un punto di vista
della fiscalità. Questo per dire che l'opzione rappresentata con
questa risoluzione per noi è importante e la condividiamo e quindi
credo che poi si tratterà di seguire questo iter nel modo migliore
per poter arrivare ai risultati che sono stati prima evocati e che
noi condividiamo. Grazie.
Président
- Merci Monsieur le Président.
Il y a d'autres collègues qui demandent la parole? Pour la
déclaration d'intention, la parole au collègue Laurent Viérin.
Viérin L. (UVP)
- Merci Monsieur le Président.
Abbiamo ascoltato con attenzione le parole del Presidente e non
possiamo che accogliere con soddisfazione i propositi. Ci
ricordiamo benissimo dell'ultima parte e dell'ultima fase storica
di questa lotta di rivendicazione di una prerogativa statutaria
che, ancora nel momento citato dal presidente, con la nascita di
queste zone franche urbane che eventualmente potevano essere
trasformate in zone franche montane. Non erano che il grido di una
comunità che voleva vedere, in qualche sorta, riconosciute delle
competenze parzialmente concesse ma mai totalmente realizzate.
E diciamo che c'è una soddisfazione, perché la battaglia che
come UVP abbiamo intrapreso, lanciando
la
constituante
l'anno scorso, è stata una battaglia - al di là
dei temi amministrativi che in certe parti di questa legislatura ci
hanno visti divisi - che aveva l'intento, almeno sul tema principe
della difesa delle prerogative valdostane e della difesa delle
autonomie, di unire di unire le sensibilità che più si accomunavano
attorno a questo ideale e a questo valore. È per questo che ieri,
in premessa, abbiamo annunciato degli ordini del giorno che erano
principalmente politici, al di là degli ordini del giorno - più di
indirizzo - sui vari settori sui quali si può discutere, e, prima
ancora, degli emendamenti tecnici che vanno a modificare questa
finanziaria.
Perché la politica deve ritrovare il suo ruolo. Prima
ancora di capire che cosa vogliamo fare per il futuro della Valle
d'Aosta, dobbiamo capire dove il futuro della Valle d'Aosta può
vedere le sinergie unite e le sinergie riconosciute su un fronte
comune. Per sintetizzarla, cercare di vedere più le cose che ci
uniscono rispetto a quelle che ci dividono.
Al di là della constituante, in queste settimane il fronte
comune sulla della difesa della Valle d'Aosta è nato sul tema della
fiscalità: abbiamo espresso soddisfazione sull'accoglimento
all'unanimità di una proposta così importante, perché è un
Consiglio regionale intero che impegna le sue istituzioni massime e
che poi sollecita anche le figure istituzionali fuori da questo
agone - inteso come il Comune di Aosta - a unirsi e a fare sentire
la voce fuori dai nostri confini, per cercare di fare riconoscere
quelli che non sono privilegi, come qualcuno lo ricordava prima, ma
diritti che oggi noi vogliamo semplicemente riacquisire. O meglio,
vorremmo che questi diritti fossero percepiti come nuovo slancio e
non come retaggio, privilegi di una comunità che si è seduta sugli
allori del passato. E quindi, con l'accoglimento di questo ordine
del giorno, oggi crediamo che questo è un fronte comune che ci vede
soddisfatti e preoccupati nei confronti di un neocentralismo che
non è sicuramente solo italiano, ma è diffuso un po' in tutta
Europa. Dopo le spinte di un'Europa dei popoli che tanti
rivendicavano, oggi si è vista la reazione degli Stati: pensiamo
alla Spagna nei confronti della Catalogna ma non solo, pure ai
referendum irlandesi e altre nascite o rigurgiti nazionalistici di
piccoli Stati senza nazione, situazioni che  oggi  ci
devono far pensare a una Valle d'Aosta unita in una rete dei popoli
senza nazione e soprattutto dei popoli che hanno in comune la
difesa di un autogoverno, che non è per forza appunto avere dei
privilegi, ma è gestire in casa propria, con responsabilità e con
soluzioni intelligenti, le risorse.
Donc celle que nous aimons bien appeler l'unité des valdôtains
est quelque chose qui se rapproche dans les moments de difficulté.
Et si le climat politique et surtout les attaques à l'autonomie
peuvent favoriser une unité d'entente sur le thème commun de la
défense de nos prérogatives, nous ne pouvons qu'être satisfaits
pour avoir sollicité au moins sur ces thèmes les sensibilités
communes.
Bien évidemment il y a beaucoup de travail à faire, car nous
savons très bien qu'un ordre du jour, qui est quand même important,
signifie le début dans le parcours. Mais, encore une fois, nous
renouvelons notre disponibilité à être présent dans ces moments,
car trop souvent les institutions sont seules - les institutions
entendues pas seulement comme les institutions valdôtaines - et
ceux qui à Rome doivent défendre nos prérogatives souvent sont
détachés par rapport à un climat politique que nous vivons par
rapport à Rome.
Donc c'est dans ces périodes historiques que nous croyons
important d'unir nos énergies, d'unir nos forces et, avant tout,
l'unité des valdôtains, surtout dans un moment où la communauté ou
les gens nous demandent. Cette unité sera pour nous le parcours des
prochains mois, afin de défendre le peu qui est resté de nos
idéaux, de nos principes et d'un flambeau que nos ancêtres et nos
aïeux ont pensé pour nous et que nous avons le devoir de défendre
pour les générations à venir. Merci.
Président
- Merci, collègue. La parole au collègue
Chatrian.
Chatrian (ALPE)
- Sì, grazie Presidente.
Abbiamo apprezzato le parole del presidente nell'accogliere
questo ordine del giorno, un po' sulla falsa riga del Consiglio
passato dove abbiamo preso carta e penna e abbiamo modificato
quella risoluzione che ieri avevo definito comunque capitale ed
epocale anche per la politica tutta degli ultimi anni.
La
zone franche
è stata rilanciata nella passata
legislatura, ma poi è caduta - come diceva poc'anzi il Presidente -
per, probabilmente, diverse vicissitudini anche interne al
Consiglio della passata legislatura, al di là di che cosa stava
succedendo a livello metropolitano, comunque a livello
nazionale.
Quindi, in questo caso, apprezziamo la volontà politica, perché
è un impegno prettamente politico, ma ho un pizzico di rammarico -
lo dico
franchement
, non posso nasconderlo - perché, nel
momento in cui poi uno ha cercato di fare qualche passo in più -
forse nel nostro ordine del giorno eravamo andati un po' più in là
del solo impegno politico - non c'è stata la volontà, dal punto di
vista politico, di dire: forse  - nel momento in cui si va a
intervenire su una questione interna nostra - si può subito
rimodulare e toccare con mano quella che è la vera autonomia.
Dato che si ricorda molto bene, Presidente Rollandin, della
preoccupazione del nostro gruppo, i cui contenuti lei ha ripreso
ieri pomeriggio nel suo intervento finale, legato al territorio,
che ha tre passaggi per noi fondamentali e che rientrano
completamente all'interno di questa cornice che riteniamo capitale
che è quella non della salvaguardia del territorio, ma della
necessità di garantire al nostro territorio i tre servizi
principali: trasporto, sanità e scuola. Penso che sia la sfida più
importante.
Indubbiamente, avere una fiscalità propria, interna, ad ampio
raggio, perché questa è di ampia
envergure
, ci potrà - e lo
speriamo, noi ci saremo - dar la possibilità di non solo
salvaguardare ma pure di dare pari opportunità e pari servizi a
tutto il territorio e, dal nostro punto di vista, in questo
momento, è importante.
Quindi, ottimo l'impegno politico - noi ci siamo - ma, nello
stesso tempo, dalle parole passiamo - se possibile, per noi è
fondamentale - ai fatti. E che le risoluzioni non rimangano solo
scritte nero su bianco, come è già successo anche in questa
legislatura in diversi ordini del giorno e risoluzioni approvate ma
che si dia gambe e corso alle parole e si passi subito ai fatti!
Grazie.
Président
- Pour déclaration d'intention, la parole au
Président de la Région.
Rollandin (UV)
- Sì grazie.
Vorrei solo specificare due concetti, a proposito di quanto
diceva il collega Chatrian. Ieri, affrontando quel tema che era un
po' più specifico e che aveva dei connotati di un certo tipo,
abbiamo detto che ci astenevamo, non nel merito, ma nel modo con
cui si pensava di risolvere quel problema, che si aggancia a quel
che stiamo dicendo adesso.
Nel sistema di fiscalità, i passaggi sono legati a norme di
attuazione, se non si vuole arrivare al discorso della riforma
dello Statuto. Lei stesso ieri ha ricordato la differenza tra
Statuti, per cui non è possibile adottare la stessa procedura.
E voglio anche ricordare riguardo alla Sardegna, che nei casi in
cui la Regione ha cominciato o ha voluto fare dei passi in avanti
solo legislativi, le iniziative sono state tutte cassate a livello
della Corte costituzionale. Quindi non c'è stata una di queste
iniziative che sia andata a buon fine, non una perché, come stiamo
dicendo, il rango è diverso, quindi deve essere comunque utilizzato
questo profilo, altrimenti si arriva, come ho detto, ad avere solo
le dichiarazioni e non i fatti.
Noi vogliamo andare in questa direzione ed è per quello che
crediamo sia molto importante concentrarsi su questo tipo di
soluzione che riteniamo possibile e ci auguriamo possa essere
raggiunta al più presto. Grazie.
Président
- La parole au collègue Bertschy.
Bertschy (UVP)
- Grazie Presidente.
Colgo l'occasione per completare i ragionamenti fatti con
chiarezza dal collega Viérin e anche per ringraziare gli interventi
di questa mattina del collega La Torre, del collega Marquis, che,
con il governo, hanno confermato la buona intenzione che il gruppo
UVP ha messo in questo Consiglio attraverso questo primo ordine del
giorno. La nostra intenzione è di mettere delle buone idee a
disposizione del Consiglio regionale e non di imporle e,
soprattutto non di pensare di essere i primi della classe. Quindi
ringraziamo il Presidente per averle accolte a nome del
governo.
L'idea è anche quella di ragionare insieme da un punto di
partenza comune, di non mettere troppo dettaglio nelle nostre
proposte, perché un modello come quello della zona franca non può
che partire da zero: non è semplicemente togliendo o abbassando le
tasse che possiamo creare sviluppo. Noi vediamo nella
semplificazione, nel ragionamento sulla nuova fiscalità e
soprattutto su ciò che si è sviluppato in questi ultimi anni...la
rete della fibra ottica è un'opportunità che va collegata a questi
meccanismi fiscali e che può, quantomeno, limitare i problemi che
abbiamo sull'accessibilità, come è ora per quella legata alla gomma
e al ferro. Ecco, se noi fossimo capaci di mettere insieme questi
tre elementi e andare a ricercare aziende che abbiano la
possibilità di ragionare in questo senso, potremmo creare un
modello da sostenere nel tempo, perché sennò nell'immediato sono
solo costi per il bilancio, perché è chiaro che l'IRAP che si
toglie vuol dire un'entrata in meno.
Quindi: giù le tasse, investimenti, attrarre nel nostro
territorio imprese e far sì che ci sia sviluppo. Le cose devono
andare insieme altrimenti non viene fuori quell'autonomia
finanziaria della quale abbiamo tutti voglia di riempire le nostre
idee e la nostra politica. Ed è in questo senso che poi arriverà
l'ordine del giorno sulla fiscalità locale, -ne avremo occasione di
parlare -, ma le cose, a nostro avviso, vanno collegate a un
modello di sviluppo che deve tenere conto di tutto quanto.
L'idea di riparlare di zona franca è anche per ridarci veramente
quell'entusiasmo di lavorare su dei valori che in questo momento di
grande difficoltà possono ridare slancio all'azione politica, anche
perché non possiamo più affrontarli solo perché sono temi
ideologici, ma perché ce n'è bisogno nel concreto, per la nostra
comunità e per i valdostani.
Quindi grazie ancora a tutti e con piacere credo che - al di là
della sottolineatura, del rammarico per un'occasione mancata da
parte del capogruppo, collega e amico Chatrian - quando qui si
arriva a portare avanti un'idea comune non possiamo che essere
tutti contenti.
Noi dell'UVP siamo contenti che questa mattina la
vignette
che è tema comune di tutti quanti è stata
affrontata e approvata, andiamo avanti in questa direzione e
cerchiamo di lavorare tutti insieme perché si possa arrivare in
fondo ai progetti, soprattutto per partire da una base comune tutti
quanti. Grazie.
Presidente
- Grazie, colleghi.
Ho solo fatto presente anche ai proponenti e al Presidente della
Regione che "nel Consiglio regionale impegna". Bisogna solo
modificare "il governo regionale e invita i parlamentari" anche
perché i parlamentari sono senza vincolo di mandato e quindi
faremmo un atto non corretto. Vi dico aggiungendo "invita", dopo
"il governo regionale".
Prego di mettere in votazione il documento e prego i colleghi di
votare lo stesso. Votazione aperta. Votazione chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Qualcuno intende prendere la parola sull'ordine del giorno
numero 22 presentato dall'UVP? La parola al collega Gerandin.
Gerandin (UVP)
- Merci, merci Président.
Noi abbiamo ritenuto opportuno presentare questo ordine del
giorno proprio come seguito di quell'importante testo che abbiamo
condiviso in quest'aula, testo che noi ritenevamo fondamentale per
andare a riscrivere le regole per garantire il futuro, un futuro di
autonomia al sistema valdostano. In questo momento, al di là delle
norme statutarie in cui viene ribadita l'importanza del principio
dell'intesa su tanti argomenti, noi crediamo che in questo momento
il vero e grande problema che mette in dubbio anche il futuro
dell'intera regione sia il rapporto finanziario che abbiamo con lo
Stato.
Penso che in quest'aula siano già state sottolineate più volte
le difficoltà che abbiamo vissuto, - è inutile andare a
ripercorrere quello che è stato il passato: dall'IVA di
importazione alle compensazioni, agli accordi -, noi pensiamo che
sia opportuno guardare al futuro.
Il futuro non può prescindere dal chiarire qual è il rapporto
con lo Stato e i quattro punti che abbiamo condiviso per noi sono
fondamentali per il futuro di questa regione.
Ma crediamo anche che queste importanti decisioni debbano essere
condivise, pertanto noi ci riconosciamo completamente nel testo
approvato in quest'aula, nell'opportunità di sollecitare il governo
al rispetto degli accordi: la compensazione della perdita subita
per quello che riguarda le accise 2011, l'intesa attuativa per
quello che riguarda il recupero delle accise 2011/2014;
 perché ci tengo a sottolineare che per il bilancio regionale
non sarebbero nuove entrate ma null'altro che risorse già
contabilizzate e già impegnate nel bilancio regionale.
Noi crediamo che sia quanto mai attuale il fatto che il pareggio
di bilancio sia uno dei capisaldi per il futuro. E come non
condividere anche il passaggio che ha fatto il Presidente, dicendo
che in questo momento, anche se avessimo più risorse, non potremmo
spenderle. Per cui è inutile ripercorrere il patto di stabilità o
l'obiettivo euro-compatibile, perché la gente poco ne capisce fuori
da quest'aula, ma il fatto saliente è che se noi avessimo anche
delle barcate di soldi in questo momento non potremmo spenderle e
riteniamo inaccettabile questo principio. Se la responsabilità
della spesa è un atto per noi importante, lo è altrettanto la
possibilità di spendere le risorse disponibili, che
richiediamo.
Crediamo anche che ci sia necessità di integrare il mancato
introito per le accise, perché se i patti nel 2010 prevedevano una
certa entrata è inaccettabile che in questo bilancio -rispetto a
quello che era un consuntivo seppur 2014, seppur probabilmente
sovrastimata rispetto all'effettiva entrata di questa accise che
era di 187 milioni - noi ne scriviamo 9 a bilancio più 70 previsti
dal governo. Questi sono per noi dei passaggi inaccettabili.
Al di là di quanto detto dal Presidente, che ha provato a
rassicurarci, cioè sulla possibilità che dal 2018 ci sia un
eventuale minor aggravio per quello che riguarda il discorso della
compensazione, abbiamo ancora il 2017 di fronte a noi, per cui noi
crediamo che sia necessario intervenire subito, così come vorremmo
avere qualche garanzia per quello che riguarda il 2018. E
soprattutto i metodi, se si continua a chiedere dei sacrifici alle
Regioni, che i metodi siano equi, noi non chiediamo privilegi, ma
che siano metodi equi.
Noi pensiamo che il PIL sia un metodo equo perché se abbiamo un
prodotto interno lordo per regione non può essere che quello, ecco.
Se poi si inventano dei parametri come il SIOPE, noi non possiamo
essere d'accordo. Concludo dicendo che condividiamo e sottolineiamo
ancora l'importanza della condivisione totale di questa assemblea e
noi chiediamo che ci sia la volontà, da parte del governo
regionale, di condividere i passaggi futuri, per cui chiediamo la
costituzione di un tavolo istituzionale permanente rappresentativo
delle diverse sensibilità politiche presenti in Consiglio
regionale, per definire e rinegoziare i rapporti Stato-Regione ai
fini di continuare a perseguire un'effettiva difesa dell'autonomia
finanziaria e normativa valdostana. Con questo concludo
sottolineando ancora che non ci sarà mai autonomia normativa se non
riusciremo ad avere garanzie finanziarie. Grazie.
Presidente
- Altri colleghi chiedono la parola su questo
ordine del giorno La parola al collega Laurent Viérin.
Viérin L. (UVP)
- Merci Président.
Questa iniziativa si inserisce un po' nelle iniziative politiche
che abbiamo enunciato. Sono tre gli ordini del giorno. Uno era
quello della zona franca, questo - che non è che una proposta
modificabile nel senso che la nostra idea di proporre un tavolo
tecnico, un tavolo istituzionale permanente, è una proposta da
lanciare, modificabile - per cercare di trovare - attraverso la I
Commissione, come è codificato all'interno del Consiglio regionale
- un momento di sintesi, dove le sensibilità rappresentate possano
lavorare alle questioni che ci uniscono - non solo la fiscalità non
solo la zona franca - e che potrebbero riguardare altri temi, in
questo momento di modifiche costituzionali e istituzionali molto
importanti.
Perché diciamo questo? Sicuramente la nostra idea non è di
sminuire chi oggi incarna le istituzioni ma di rinforzare, facendo
in modo che - questo non è sempre avvenuto nella storia della Valle
d'Aosta - esca dal Consiglio un messaggio unico, un messaggio forte
che venga incarnato anche da sensibilità politiche istituzionali di
questo Consiglio Valle in modo che, quando si va a Roma e quando si
va a negoziare, ci sia il peso intero delle istituzioni valdostane
e che ci sia effettivamente - al di là del rappresentare una
regione come figura istituzionale - una copertura politica la più
ampia possibile.
Diciamo questo perché abbiamo la netta impressione che in
questo periodo di instabilità politica, anche a livello nazionale,
o comunque di cambiamenti repentini, ci sono numeri che in certi
momenti sembrano essere forti. In seguito, tensioni interne,
problemi di mutazioni "genetiche", politiche, piuttosto che altre
questioni, fanno sembrare la legislatura quasi precaria. Per poi
ridiventare solida con la possibilità, con tutti i problemi che ci
sono, di andare a fare riforme anche pesanti.
Allora, noi non vogliamo creare allarmismo quando diciamo che ci
preoccupano certe proposte di accorpamenti di regioni, di macro
regioni, tutte queste questioni. Lo diciamo nel senso di poter
prevenire, anche se in queste ultime settimane siamo stati spesso
rincuorati da certe Regioni; pensiamo al Friuli dove il presidente
è un esponente di primo piano del PD e che quindi fa parte di una
delle rassicurazioni che effettivamente
bon gré mal gré
oggi
ci fa vivere questo momento in modo più tranquillo.
Però l'idea propositiva è proprio quella di riuscire a fare
percepire la forza delle idee e delle sensibilità prima ancora dei
contenuti che poi condividiamo in quest'aula. L'effettiva difesa di
un principio passa attraverso delle negoziazioni che non sono
singole ma che sono inserite nel quadro di un'evoluzione normativa
nazionale. Sappiamo che la Valle d'Aosta non è che si sottragga a
un dibattito nazionale, sappiamo che c'è la rete con gli altri
peuples frères
, ricordiamole le altre Regioni, almeno quelle
del Nord a statuto speciale, che qui non sono state citate.
Ripetiamo, questo ordine del giorno va nell'ottica di
sollecitare un dossier - che già in questa legislatura era stato
sollecitato - per riuscire, accettando anche altre proposte, a
raggiungere un'ampia convergenza e rappresentanza. Questo non vuol
dire che poi ci si reca tutti alle trattative, si tratta di un
lavoro a monte, al di là della I Commissione, perché l'attività
della I commissione è ordinaria. Noi ci sentiamo di vivere in un
momento straordinario, per questo vorremmo codificare un tavolo di
confronto, un tavolo permanente, in quanto c'è una situazione -
forse di emergenza è troppo - di cambiamento del quadro normativo
nazionale e, soprattutto, dei rapporti e della concezione della
visione che si ha dell'autonomia e dell'autonomia speciale. C'è un
momento straordinario che deve vedere la partecipazione di tutti, o
la maggior parte. Fino a oggi siamo stati tutti uniti, perché le
approvazioni all'unanimità non possono che far piacere, vediamo se
c'è la possibilità di creare uno strumento straordinario - inteso
anche permanente o temporaneo, ecco - ma che sia uno strumento
straordinario che dia forza e che dia maggiore rappresentanza a chi
poi si reca nei luoghi deputati con il proprio ruolo, con la
propria funzione, a difendere quelle che sono le prerogative di un
popolo. Grazie.
Presidente
- Grazie. Altri che chiedono la parola? La
parola al Presidente della Regione.
Rollandin (UV)
- Grazie Presidente.
Quello che è stato ricordato dai colleghi a proposito dei
rapporti con lo Stato e che si riferiscono sia alle riforme
costituzionali in atto sia ai rapporti finanziari - a cui abbiamo
fatto ampio cenno in precedenza e che sicuramente, come ricordava
il collega Gerandin non sono certo in una situazione di dare delle
risposte puntuali alle nostre esigenze - portano sicuramente a dire
che, su temi di implicanza generale, c'è bisogno - come abbiamo
fatto quando abbiamo discusso la risoluzione con quei quattro punti
- di collegarci, in modo che la scelta espressa sia rafforzata da
una decisione unanime, o comunque a grande maggioranza. Ora ci
sembra un po' difficile da immaginare una nuova commissione,
tenendo conto che nella I Commissione obiettivamente sono già
presenti tutte le forze politiche. Allora riteniamo di poter
assumere questa posizione: verificare se nella prima commissione ci
sia la capacità di entrare nel merito di questi problemi e, se per
caso riscontrassimo che alcuni temi sono troppo ampi, di nominare,
all'interno della I Commissione, un comitato ristretto, finalizzato
a esaminare, di volta in volta, le soluzioni da proporre in aula,
perché il problema di fondo è arrivare a una decisione che riporti
in quest'aula la discussione, come stiamo facendo su altri
temi.
Quindi noi siamo d'accordo sul fatto di poter utilizzare questa
presenza composita in modo che si discuta sulle finalità su cui
andiamo a raccordarci. Nel caso in cui lo strumento - non dico si
rivelasse inadatto, perché è la prima commissione istituzionale -
necessitasse di correttivi, siamo disponibili a esaminare insieme
il prosieguo dell'attività.
Presidente
- Grazie. La parola al collega Laurent
Viérin.
Viérin L. (UVP)
- Merci Président.
Se i colleghi della I Commissione sono d'accordo, noi saremmo
dell'idea di accettare questa soluzione, investendo la I
Commissione, al di là dei poteri che ha già formalmente, di questo
mandato, visto che, effettivamente, in I Commissione sono
rappresentate tutte le forze politiche e che la I Commissione è il
luogo dove, dall'inizio di questa legislatura, abbiamo dibattuto
questi argomenti e abbiamo sempre cercato, non sempre riuscendoci,
di creare quel forte raccordo con i Parlamentari e con le
istituzioni.
Se ci fosse un'investitura formale, in base a ciò che diceva il
Presidente, per creare in quel luogo quel fronte comune che,
effettivamente, non va a duplicare organi istituzionali, ma va ad
aumentare, tra virgolette, ciò che è la funzione ordinaria della
Commissione istituzione-autonomia, per noi potrebbe andare
bene.
In questo caso, se fosse assunto un impegno formale di investire
la Commissione di questi poteri legati alla difesa delle
prerogative dell'autonomia, in modo da fare uscire da quella
Commissione le istanze da portare e viceversa di trasformare gli
impegni di questo Consiglio in Commissione, noi ritireremmo
l'ordine del giorno. Grazie.
Presidente
- La parola al Presidente della Regione.
Rollandin (UV)
- Sì, grazie.
Credo che questa opzione possa tener conto, come dico, da una
parte della presenza delle varie sensibilità e dall'altra
dell'interesse a raccordarsi, in modo efficace, sulle intenzioni
che vengono portate in quest'aula e successivamente, dopo la
discussione, portate all'attenzione nazionale, perché quella è la
finalità. Quindi siamo d'accordo su questo. Grazie.
Presidente
- Prima di procedere nei lavori, comunico che
è giunta una richiesta delle organizzazioni sindacali, che sono
qui, presenti a palazzo, di poter incontrare la Conferenza dei
Capigruppo. Chiederei una sospensione per una Conferenza dei
Capigruppo, per definire come procedere. Sì, prima si vota. Ma,
scusate, collega Bertschy, l'ha ritirata il suo collega. Quindi è
ritirata e c'è l'impegno della I Commissione. Prima di passare
all'ordine del giorno numero 23, sospensione di cinque minuti per
permettere ai Capigruppo di dare risposta a questa richiesta.
La seduta è sospesa dalle ore 16.18 alle ore 16.45.
Viérin M. (Presidente)
- Colleghi, riprendiamo i lavori.
Siamo al punto 23 dell'ordine del giorno. La parola al collega
Cognetta per mozione d'ordine.
Cognetta (M5S)
- Sì grazie Presidente.
Chiedo scusa per il fatto d'interrompere momentaneamente questa
sessione di bilancio così importante. Abbiamo appena ascoltato i
sindacati e, sinceramente, pensavo di venire a una Capigruppo nella
quale ci si potesse anche confrontare. Invece mi è sembrato di aver
fatto passerella. I sindacati sono venuti, hanno raccontato alcune
cose, non si sono potute fare domande, non si è potuto fare nessun
tipo di discorso, sinceramente non ho capito a cosa è servito. Se,
semplicemente dovevano dirci qualcosa...ci hanno dato un volantino,
bastava leggerlo e fine del problema. Io davvero non ho capito
perché è stato organizzato in questo modo. Quindi, se per cortesia
me lo spiega, anche perché era presente pure l'Assessore Fosson.
Scusi, l'Assessore Perron. E sinceramente non ho capito a cosa è
servito, se me lo spiega io la ringrazio.
Presidente
- Abbiamo, anche per correttezza, incontrato
le organizzazioni sindacali che hanno chiesto un incontro, non un
dibattito-confronto, con i Capigruppo per, personalmente,
consegnare il loro documento e per illustrare i loro pensieri.
Ordine del giorno numero 23 dell'UVP. Chi chiede la parola? La
parola al collega Bertschy.
Bertschy (UVP)
- Grazie Presidente.
L'iniziativa che portiamo con l'ordine del giorno sulla
fiscalità locale è un'iniziativa sulla quale abbiamo già avuto modo
di confrontarci nelle comunicazioni del Consiglio. La I Commissione
ha avuto modo di fare una prima analisi del documento. Abbiamo
voluto legittimare questa iniziativa con un ordine del giorno da
portare in Consiglio, di modo che ci sia comunque anche su questo
un indirizzo chiaro. Il documento lo abbiamo presentato, la nostra
idea è che si possa lavorare sull'articolo 12 dello Statuto e in
seguito modificare l'articolo 9 della norma di attuazione, per
poter assumere, in maniera autonoma, decisioni sulla nostra
politica immobiliare, soprattutto sulla politica dei tributi che
riguardano gli enti locali.
È un argomento conosciuto, anche perché è stato dato un ampio
dossier sugli studi che noi abbiamo effettuato. Quello che ci
interessa oggi, appunto, è che ci sia la possibilità di procedere
con un iter veloce in I Commissione, di modo che, se tutti quanti
convergono sulle conclusioni che noi facciamo sul documento, si
possa poi attivare la commissione paritetica e provare a vedere se
è sostenibile l'acquisizione di questa ultima parte di
competenza.
Quindi oggi siamo interessati soprattutto, Presidente, Assessore
e colleghi Consiglieri, a capire se si può procedere
definitivamente in Commissione e se c'è la volontà di concludere
velocemente questo iter di modo che, già a partire dalla prossima
primavera, si possa ragionare in questi termini anche nella
predisposizione dei bilanci degli enti locali e del lavoro che
bisogna fare, rispetto alla previsione e alla programmazione della
gestione della finanza pubblica. Grazie.
Presidente
- Altri colleghi intendono intervenire in
discussione generale? Non vedo richieste. Per la replica, la parola
all'Assessore Perron.
Perron (UV)
- Sì, grazie signor Presidente.
Mi permetto di ricordare - come avevo già avuto modo di chiarire
nel corso di un recente dibattito in Consiglio sulle competenze
della Regione in materia di tributi locali - quella che è la
portata della norma di attuazione contenuta nell'articolo 9 del
decreto 12/2011 che voi citate nella vostra iniziativa e anche qual
è o quale sarebbe la procedura necessaria per una sua eventuale
modifica. Avevo anche espresso, e lo riaffermo, un giudizio
positivo su una maggiore possibilità di manovra sui tributi locali,
questo al fine di poter disporre da parte dell'amministrazione
regionale di un'ulteriore leva di politica economica. Vorrei solo
ricordare al Consiglio, per essere chiari, che la potestà
impositiva che viene riconosciuta alla Regione dall'articolo citato
si sostanzia nella possibilità di istituire dei tributi locali
nelle materie che rientrano nella potestà legislativa regionale e
con riguardo a presupposti che altrimenti non sono assoggettati ad
imposizione.
Quindi ad oggi, purtroppo, la Regione non ha la possibilità di
intervenire su tributi locali istituiti con legge statale. Pertanto
una richiesta di ampliamento di questa norma potrebbe - e
sottolineo il condizionale, "potrebbe", su questo siamo d'accordo,
- concretizzarsi nell'ottenimento della potestà legislativa di
intervenire nella disciplina dei tributi locali istituiti con legge
statale, ad esempio l'IMU, anche in deroga alla medesima legge.
Questo permetterebbe di determinare diversamente le aliquote, di
introdurre anche delle esenzioni, di introdurre delle detrazioni e
di disciplinare le modalità di riscossione anche per favorire la
gestione in forma sociale. In merito a questa procedura, il collega
proponente sa meglio di me della necessità, prevista
dall'
iter
, di transitare in commissione paritetica. Ora se
l'iniziativa ha lo scopo di sollecitare la commissione consiliare,
cioè la I Commissione consiliare - guardo il collega Presidente
Farcoz -, a ragionare e ad accelerare i lavori su questa materia,
ci trova assolutamente concordi nel sostenere questa
iniziativa.
Peraltro, mi pare che sia in calendario - proprio ai fini di
accelerare l'iter di questi passaggi - l'audizione del presidente
della Regione, mi pare addirittura per la settimana prossima; se
l'intendimento è quello di sensibilizzare il Consiglio regionale,
al fine di accelerare l'iter di approfondimento di questa modifica,
dal nostro punto di vista ci trova assolutamente concordi e, per
quel che riguarda il nostro voto, voteremo a favore di questa
iniziativa. Grazie.
Presidente
- Per la dichiarazione di voto, la parola al
collega Bertschy.
Bertschy (UVP)
- Bene il senso dell'iniziativa era
assolutamente questo. L'idea è quella di lavorare sull'imposizione
fiscale nazionale per poter istituire i tributi propri nostri,
senza istituire nuovi tributi, adeguando i tributi nazionali alla
realtà territoriale, soprattutto alla realtà valdostana e,
in
primis,
alle nostre particolarità legate, per esempio, a tutti
i fabbricati rurali piuttosto che a peculiarità proprie del nostro
patrimonio mobiliare.
Quindi, in questo senso ringraziamo e sollecitiamo; siamo
contenti che sia già in calendario il lavoro da fare, di modo che,
appunto, se si troverà un accordo definitivo, si potrà avviare un
adeguamento attraverso la norma di attuazione. Grazie.
Presidente
- Grazie, collega. Non vedo altre richieste.
Possiamo porre in votazione l'ordine del giorno. Votazione aperta.
Votazione chiusa.
Presenti: 31
Votanti: 31
Favorevoli: 31
Il Consiglio approva all'unanimità.
Punto 24, come ordine del giorno, presentato sempre dall'UVP.
Qualcuno intende presentarlo? La parola al collega Bertschy.
Bertschy (UVP)
- Il punto 24 all'ordine del giorno è un
argomento conosciuto, che riguarda tutto il settore trasporti. Tra
l'altro Assessore Marguerettaz, lei non c'era in audizione, ma il
richiamo più forte direi che c'è stato dieci minuti fa, e proprio
sulla sua risposta di questa mattina ai colleghi dell'ALPE rispetto
all'Aosta-Pré-Saint-Didier. I sindacati hanno sollecitato un
approfondimento sull'argomento, perché la chiusura di oggi non è
che la conseguenza di tutta una serie di scelte o "non scelte" del
passato.
Quindi la sollecitazione che è stata fatta nella sala a fianco
noi la riportiamo in aula perché tra i vari impegni di quest'ordine
del giorno c'è soprattutto un'attenzione rispetto
all'Aosta-Pré-Saint-Didier, per capire se, quantomeno, si può
mantenere in funzione una parte minima dell'attuale servizio che la
linea di trasporto dà, per fare quei ragionamenti che sono
necessari per il futuro.
I primi due impegni riguardano l'autostrada. Quello che questa
mattina è stato detto riguardo alla
vignette
è un'evoluzione
rispetto a tutte le iniziative che abbiamo fatto fino adesso,
quindi non possiamo che essere soddisfatti. L'idea che motivava
questa iniziativa era quello di avere un più ampio ventaglio di
possibilità. Avevamo parlato anche di modello austriaco, abbiamo
parlato di altre possibilità. Sicuramente la vignette svizzera è
quella che ci può soddisfare di più come valdostani, quindi se si
lavorerà su quello e su questi impegni non potremo che finalmente
avere almeno le risposte dalle società autostradali, perché
l'impegno che abbiamo assunto questa mattina è politico. Noi
riteniamo che questo impegno - ed è quello che abbiamo fatto già
nell'ultimo Consiglio con i colleghi dell'ALPE - vada accompagnato
da una forte pressione rispetto alle società fatte in parlamento e
anche nel parlamento europeo, perché altrimenti sicuramente
rimarremo, ancora una volta, isolati nelle nostre iniziative.
Ne abbiamo parlato a livello politico, di conseguenza anche in
Consiglio, e noi riteniamo di aprire una discussione anche con la
comunità e, se ci saranno altri movimenti politici che avranno
voglia di aderire a questo appello, oltre alle associazioni, non
potrà che essere utile a tutti quanti, perché questa forte
pressione che c'è sui costi dell'autostrada, sui valdostani,
sull'economia della Valle d'Aosta non può essere limitata a un
rapporto tra qualche rappresentante di consiglio di amministrazione
e noi.
Assessore, la sollecitiamo sugli impegni della risoluzione. Il
piano regionale dei trasporti forse oggi ci eviterebbe anche di
fare dei ragionamenti semplicemente legati ai due ambiti che
dobbiamo gestire. Il piano regionale dei trasporti dovrebbe
definire, in maniera chiara, come organizzare e come modulare i
nostri servizi per sviluppare i collegamenti con gli aeroporti e i
collegamenti turistici e soprattutto come evitare sprechi: raddoppi
di linee, raddoppi di servizi dove non servono.
Ribadiamo l'impegno sull'elettrificazione della linea
ferroviaria e poi, appunto, arriviamo
all'Aosta-Pré-Saint-Didier.
Assessore, io le chiederei delle delucidazioni sulla norma
d'attuazione - anche perché non mi è così chiaro - e probabilmente
lei, conoscendo meglio la materia lo può specificare meglio.
Noi abbiamo acquisito nel 2010 la norma di attuazione come
competenza che poi tutto questo si sia sviluppato come contratto,
utilizzo del contratto a luglio del 2015 è una conseguenza della
burocrazia e dei problemi che abbiamo da gestire, però la norma di
attuazione è ormai presente da cinque anni per noi.
Sulla norma si fa un po' di confusione - o io non riesco a
leggere bene - fra il soggetto gestore del servizio di trasporto e
il soggetto proprietario dell'infrastruttura, cioè RFI e
Trenitalia.
Io, per un approfondimento ulteriore, ho letto il punto 7
dell'articolo 2: "la Regione, l'impresa ferroviaria e gestore
dell'infrastruttura stipulano specifici accordi di programma
disciplinanti gli interventi da attivare, ivi incluso il rinnovo
del parco rotabile, per garantire l'adeguatezza sotto il profilo
qualitativo e quantitativo dei servizi ferroviari trasferiti nonché
gli oneri necessari alla loro realizzazione".
Il gestore dell'infrastruttura, a mia conoscenza, è RFI. A noi è
stata trasferita la competenza dell'infrastruttura e il contratto
di servizio. Quindi non riesco a capire bene come andare nei
contenuti della norma di attuazione rispetto ad alcuni argomenti, e
cerco di essere ancora più preciso: all'articolo 2, comma 8, si
dice: "le regioni, i ministeri competenti, i gestori
dell'infrastruttura stipulano accordi di programma quadro al fine
di individuare gli interventi infrastrutturali necessari per
conseguire una riqualificazione della rete ferroviaria e della
regione in modo da ridurre l'attuale squilibrio a favore dei
trasporti su gomma, nella ripartizione modale del trasporto
passeggeri e merci riducendo l'impatto sull'ambiente. Tali accordi
definiscono gli interventi minimi di adeguamento delle
infrastrutture attuali o realizzazioni nuove opere, costi di
investimento e modalità di copertura dei relativi oneri da
effettuarsi da parte dello Stato, tempi di realizzazione".
Al comma 9, alla fine del comma 9, si dice: "si tiene conto
degli oneri assunti dalla Regione ai sensi del comma 7, comma 8 per
il miglioramento delle infrastrutture sui servizi, per pagare il
corrispettivo alla rete delle prestazioni fornite dal gestore del
contratto".
A me la norma pare un po' confusa. Oggi RFI ci dice che
per andare avanti bisogna spendere dei soldi, soprattutto
sull'Aosta-Pré-Saint-Didier; però, con l'ultima lettera che ci ha
presentato sulla Torino-Aosta, ha fatto un ragionamento, dicendo
come spendere e quali investimenti vadano fatti. Come fa
un'infrastruttura pubblica nazionale a venirci a dire che il
servizio viene limitato dal fatto che loro non possono mantenere in
ordine l'infrastruttura, quando al comma 1 dell'articolo 2 si dice
che bisogna tenere in ordine tutte e due le tratte? Ma l'articolo 3
dice anche che, nel caso di trasferimento delle infrastrutture
ricadenti sul territorio regionale, il servizio può essere
effettuato. Cioè addirittura ad un certo punto noi potremmo anche
acquisire le infrastrutture. È chiaro che delle infrastrutture così
bisogna che ce le regalino. Per carità, su questo convengo.
Però non è sicuramente con questo ordine del giorno che
riusciremo a completare il ragionamento. Mi pare che all'interno
della norma ci siano delle possibilità di fare dei ragionamenti che
escono un po' dai vincoli del soggetto proprietario
dell'infrastruttura, del soggetto gestore - che oggi è Trenitalia,
ma un domani potrebbe essere qualcun altro - perché, lei ci ha
anche detto che ha intenzione di riproporre il contratto e quindi
di verificare cosa andremo a fare nei prossimi anni.
Oggi ci dispiace per l'Aosta-Pré-Saint-Didier, e le chiederemmo
di fare uno sforzo soprattutto anche in relazione ai comunicati e a
quello che sta avvenendo, ma -questa è la seconda parte -, io sono
preoccupato: se in futuro RFI ci dovesse dire che sulla
Torino-Aosta non ci sono i soldi per investire, cosa succederebbe?
Chiuderemmo anche il tratto valdostano della Torino-Aosta, perché
RFI, proprietario dell'infrastruttura, non è in grado e non ha
voglia di investire su quella linea?
Quindi quello che oggi ci troviamo a documentare con
l'Aosta-Pré-Saint-Didier potrebbe essere il primo capitolo, la
prima puntata di qualche cosa che potrebbe succedere poi
sull'Aosta-Torino. Allora, rispetto a questo, chiederemmo -
chiediamo a lei, chiediamo al governo - di valutare le opportunità
che dà la norma di attuazione. È chiaro che si tratta di fare delle
scelte e probabilmente immaginare anche degli investimenti futuri.
Investimenti strategici, da decidere se devono essere fatti oppure
no.
Però la situazione attuale, che ci vede ricattati da RFI che non
può mettere le risorse per investire su una tratta come
l'Aosta-Pré-Saint-Didier - che sappiamo essere una tratta oggi non
così interessante per la popolazione, soprattutto per il limitato
servizio che viene dato -apre una discussione politica che, a
nostro avviso, va analizzata con molta attenzione.
Presidente
- Grazie collega. Altri chiedono la parola?
Discussione generale chiusa. La parola all'Assessore
Marguerettaz.
Marguerettaz (UV)
- Sì grazie.
Sicuramente questo è un tema che merita degli approfondimenti e
una lettura attenta, perché il collega Bertschy, giustamente, dice
"Ma chi fa cosa?"
Leggiamo questa norma di attuazione e capiamo quali sono i vari
obblighi. Ora non sfuggirà al collega che siamo rimasti cinque anni
bloccati, perché la norma di attuazione aveva come punto finale il
trasferimento delle competenze. E quindi, per dirgliela tutta,
collega, noi siamo stati ricattati ben prima, perché per farci
prendere in carico il servizio ferroviario, hanno anche minacciato
di chiudere il servizio ferroviario e la norma di attuazione
prevedeva che il trasferimento delle competenze fosse fatto dopo
gli accordi di programma, dove si si definivano gli interventi per
migliorare la linea. Ed erano tutte attività in carico allo
Stato.
Sicuramente avevamo sul tavolo uno studio, nato nel 2004, che
era probabilmente un po' troppo importante, quello da un miliardo
di euro. Ora, ogni volta che siamo andati al Ministero, ogni volta
che abbiamo cercato di mettere in fila gli interventi da fare,
dicevamo: anche se non possiamo fare tutto quello che c'è scritto,
cominciamo a fare un piano. Ogni volta, a fronte di questo
ragionamento che non è nient'altro che la lettura della norma di
attuazione, la Ragioneria dello Stato dice: fate quello che volete,
ma di soldi non ce n'è. Non ci sono delle disponibilità. Tant'è che
a distanza di cinque anni, gli accordi di programma non sono stati
definiti, proprio per l'assenza di finanziamenti al riguardo. E
quindi noi, mi creda, abbiamo da sempre cercato di far valere le
nostre ragioni, quindi questa è una norma di attuazione incompiuta.
Questo è uno dei vari rapporti di tensione che possiamo avere con
lo Stato, come attesta il fatto di esserci presi in carico il
servizio ferroviario - a valere sulla finanza regionale - per
evitare un blocco del servizio.
Ciò detto, voi parlate di chiusura, noi abbiamo parlato di
sospensione. Sembrerà una differenza lessicale, ma non è così.
Perché, quando si scomoda il diritto alla mobilità, bisogna essere
realisti. Cosa vuol dire "diritto alla mobilità"? Se ci sono dodici
coppie di corse del treno Aosta-Pré-Saint-Didier, ce ne sono
altrettante con i pullman. Per cui nessuno rimane a piedi. Ora
immaginare di avere un servizio che costa 3 o 4 milioni di euro,
per portare 300-350 persone al giorno, lo ribadisco, io non so
quali sono le vostre valutazioni, ma spendere circa 10 mila euro a
persona, non so se sia un criterio di buona o di cattiva
amministrazione. Qualcuno mi dice: guarda che questa situazione può
evolvere. Benissimo, ragioniamoci. Ma questo è un ragionamento che
possiamo fare oggi, quando le competenze sono state acquisite. E il
collega Bertschy si ricorderà bene che il piano di bacino di
traffico, che ormai è datato, è stato definito in quel modo perché
noi la competenza sulla ferrovia non ce l'avevamo. Quindi, per
poter costruire un piano regionale dei trasporti, devi avere tutti
gli elementi, non devi ritrovarti con degli elementi, delle
variabili che sono da te indipendenti.
Ora, rispetto alla possibilità di fare un piano regionale dei
trasporti, abbiamo già detto che siamo sicuramente d'accordo per
cui, a prescindere da questo ordine del giorno, oggi è un impegno
che noi abbiamo e che dobbiamo portare avanti, anche per capire e
prepararci in prospettiva. E concordo con lei sul fatto di definire
correttamente i sub-bacini: se è oggi ancora opportuno avere tre
sub-bacini, un sub-bacino, o avere delle operazioni diverse.
Quindi direi che sul punto di definire questo indirizzo
regionale, non ho sicuramente problemi. Nell'ordine del giorno
ritornano dei cavalli di battaglia, come l'elettrificazione della
ferrovia. Nessuno, anche lì, è mai stato contrario
all'elettrificazione, ma bisogna capire se l'elettrificazione
risolva dei problemi o non li risolva. Nessuno andrebbe a fare
degli interventi che non fossero performanti su delle
infrastrutture datate. Perché il vero problema - ce lo siamo già
detti - non è la mancanza dell'elettrificazione, il problema è il
binario unico, quindi abbiamo sostanzialmente una via che è
super-intasata e che non consente l'incrocio dei treni, se non
nelle stazioni. Per cui, con tutte le buone volontà, o si
interviene in modo organico e si dà alla ferrovia quella dignità
che non può essere data che da un raddoppio dei binari e da un
percorso che non sia un percorso così tortuoso. Concludo, sempre
ritornando sul tema che è proprio di attualità,
sull'Aosta-Pré-Saint-Didier: io non so, probabilmente sono io che
mi spiego male, ma RFI, che è la proprietaria, ha dichiarato che la
linea ferroviaria non è nella condizione di poter essere utilizzata
in questi termini. Quindi o viene manutenuta subito con degli
investimenti che valgono almeno 15 milioni di euro oppure, anche
con quelle riduzioni, la circolazione non può essere proseguita. E'
chiaro che -e lei è il testimone - con tutta una serie di
interventi manutentivi sull'Aosta-Pré-Saint-Didier e
sull'Aosta-Torino, noi rischiamo di mettere delle risorse un po'
qua un po' là. Lei mi dice "Ma basta chiederle", mah io non so se
può farlo lei, lo chieda, ma le risorse non è che si moltiplicano
sulla base dei nostri desideri! Allora, in quella lettera mi pare
che ci siano dei punti che sono chiari, a meno che voi mi diciate
che RFI sbaglia. Ma ci sono 15 milioni da mettere e poi ce ne
saranno altri. Allora, quando si parla di investimenti così
importanti, non si può non fare delle proiezioni.
Concludo anche sul termine "inquinante", voi sapete benissimo
che sull'Aosta-Pré-Saint-Didier stanno viaggiando i treni più
vecchi e più inquinanti che ci siano. E quindi se vogliamo evitare
di avere quei treni inquinanti, perché i nuovi sono troppo pesanti
e quindi non potrebbero circolare, dovremmo immaginare ancor di più
il rifacimento di tutte le gallerie, e quindi sposteremmo
l'asticella in un modo significativo.
Quindi, per favore, sull'Aosta-Pré-Saint-Didier il discorso
dell'inquinamento non lo facciamo!
Quindi torno a dire: riguardo ai punti dell'ordine del giorno,
sulla parte qualificante, sul piano regionale dei trasporti non ho
sicuramente dei dubbi, ma rispetto alle altre questioni, che
riguardano la ferrovia - perché poi i primi punti non so se qui c'è
qualcuno che risponde per le autostrade - ma non credo, fermo
restando che ci sono alcuni punti condivisibili, che ci siano le
condizioni, per cui ci asterremo.
Presidente -
Grazie Assessore. Qualcuno chiede la parola?
Per dichiarazione di voto. La parola al collega Bertschy.
Bertschy
(UVP) -
Ma a parte che il documento è
emendabile, quindi se qualcuno ha piacere di far delle proposte,
siamo anche disponibili ad ascoltare, anche perché abbiamo voluto
raccogliere in un documento una serie di iniziative, le prime due
direi sostenibili, viste anche le recenti decisioni. Però mi
preoccupa il fatto che si svii da quello che è l'argomento
principale. E, tra l'altro, io glielo dico, Assessore, anche a
seguito delle discussioni che abbiamo fatto, non vorrei che fossimo
finiti nella tenaglia di chi è proprietario delle infrastrutture e
di chi gestisce. Visto che, nella sottoscrizione del nuovo
contratto, c'è qualche resistenza, legittima, e finalmente direi
anche giusta, da parte sua, non vorrei che qui giocassimo una
partita un po' più grande di quella che siamo in grado di
sostenere. Perché se poi il proprietario dell'infrastruttura
incomincia a fare il paio con chi deve poi gestire questa
infrastruttura, noi paghiamo sia uno che l'altro, no? Qualcosa non
funziona. Io farei veramente attenzione a rinunciare a una
battaglia su questo tema. No, ma lei dice "sospende", ma noi
dicevamo: "teniamo una corsa minima". Le rappresentanze sindacali
20 minuti fa dicevano "manteniamo il minimo necessario per non
sospendere il servizio - ecco, usiamo lo stesso termine - in attesa
di valutazioni. L'argomento è veramente pericoloso perché - come
lei sa e sotto questo profilo, quantomeno, ieri è stato ricordato
un voto importante - l'allora Senatore Perrin con il Deputato Nicco
avevano, quantomeno, trovato i soldi per la ferrovia ed era nato un
accordo di programma. Poi non si è sviluppato, ma qualche cosa lì
era successa. Prima abbiamo parlato dei rapporti Stato-Regione, io
vorrei sapere se, nell'ambito della gestione di questa finanziaria,
sono in corso richieste di finanziamento o se sono in corso
trattative con RFI per capire se la nostra tratta nazionale viene
inserita in qualche piano strategico di investimento. Perché,
altrimenti, per i numeri che abbiamo noi, possiamo solo perderci,
eh, non abbiamo la forza di rimanere credibili in futuro, ma
neanche con la tratta che scenderà sull'Aosta-Torino. Visto che
abbiamo investito 50 milioni per i bi-modali, anche su questo farei
molta attenzione. Quindi io non so qual è la sua strategia, perché
in questo momento non siamo in grado di capirla, immagino che ce
l'abbia, spero che ce l'abbia perché con le risorse che deve
gestire, cioè stiamo parlando di un sacco di soldi! Oggi non la si
intravede e, addirittura a mio avviso, a nostro avviso, rinunciamo
di nuovo a una battaglia di principio. Se proprio siamo in queste
condizioni, ma l'art.3 comma 1 dice che "la Regione può richiedere
il trasferimento ad essa dei beni, degli impianti e delle
infrastrutture delle tratte ferroviarie ricadenti sul territorio
regionale", no? E poi lo conosce meglio di me, l'argomento. Cioè se
questi non hanno più voglia di investire da noi, abbiamo investito,
mi fa...sì, bè avremo modo di chiarirci.
È una tratta che interessa a nessuno, in più costa un sacco di
soldi. Non abbiamo termini di paragone, perché noi non abbiamo
voglia di mettere i settori contro. Per carità, il trasporto su
gomma e la ferrovia devono essere complementari, non concorrenti,
assolutamente. E nel modello di trasporto che abbiamo in mente - e
che immagino ha in mente anche lei - pensiamo a un treno che possa
garantire un servizio efficiente sulla vallata centrale e al
trasporto su gomma che si possa trasferire negli ambiti delle
stazioni e per le vallate laterali. Quindi su questo credo che la
pensiamo tutti nella stessa maniera. Però noi non abbiamo avuto
modo - né in IV Commissione, né da altre parti - di valutare costi
differenti del servizio. Sappiamo quanto costa questo servizio, ma
non sappiamo...questa mattina la collega Morelli diceva giustamente
"Ma quanti pullman sostitutivi ci sono per portare le stesse
persone?"
L'argomento non può essere chiuso con un ordine del giorno - è
troppo lungo -, però mettiamo tutti gli elementi sul tavolo, perché
la cosa che preoccupa politicamente è il fatto che, a un certo
punto, RFI manda una letterina, dove ci dice che c'è da investire
un sacco di soldi. Sull'Aosta-Torino sono disponibili a metterli,
per adesso stanno facendo i lavori e procurano un sacco di ritardi.
Questo lo posso confermare e su questo ci troviamo d'accordo,
perché gli utenti stanno soffrendo di questi ritardi. Ma
sull'Aosta-Pré-Saint-Didier hanno già detto che, comunque, non è
una tratta che gli interessa.
Quindi qual è la scelta politica sul futuro? Non si vede. Perché
questa strategia e questa possibilità di confrontare costi diversi
per portare la gente, non ce l'abbiamo.
Immagino che questo atteggiamento vada bene al PD, immagino che
vada bene alla Stella Alpina...l'ALPE questa mattina ha argomentato
con le nostre stesse posizioni; abbiamo evitato di parlarci
addosso, ma la pensiamo alla stessa maniera: se rinunciamo a una
battaglia di principio oggi, rischiamo di perdere la battaglia di
domani, che è ancora più grande, per l'utenza che deve
trasferire.
Quindi, al di là di cosa farete sull'ordine del giorno, se
volete emendarlo o astenervi, non è quello il problema. Io vi
invito caldamente a farci vedere, una volta per tutte, qual è il
vostro programma. Non di gestione, ma di investimento, perché il
programma di gestione uscirà dal piano regionale dei trasporti. Il
programma di investimento è difficile da intravvedere, soprattutto
noi non lo vediamo. Quindi aspetto eventualmente altri interventi,
sennò è chiaro che noi voteremo convintamente quello che
proponiamo.
Presidente
- Qualcuno chiede la parola? Ricordo che siamo
in dichiarazione di voto. La parola al collega Laurent Viérin.
Viérin L. (UVP)
- Merci Président.
Mah, vede, Assessore Marguerettaz, sono dieci anni, quasi, sono
due legislature che lei si occupa di trasporti. E la sollecitazione
che oggi arriva attraverso questo ordine del giorno del gruppo UVP,
non va che nell'ottica di sollecitare quello che in questi anni non
si è mai intravisto, cioè una politica futura di sviluppo del
trasporto in Valle d'Aosta. Allora, noi avremmo gradito, - dopo i
Consigli straordinari, dopo le sollecitazioni, le commissioni, le
riunioni, i gruppi di lavoro, i tavoli tecnici -, che ci fosse
almeno un po' di umiltà nel dire che alcune di queste proposte
potevano essere accettate, altre emendate e altre non accettate.
Perché, vede, Assessore- questo avviene in ogni legislatura, o
anche nei Governi nazionali, non solo qui nei regionali - quando si
ha la gestione di un settore, magari per i primi tempi si può
scaricare sul passato: "Ma è colpa di quello che c'era prima, non è
stato fatto quello che si doveva fare". Ecco, l'unico Assessore
che, dopo essere stato al Casinò - cioè a gestire le partecipate,
principalmente il Casinò - nella prima legislatura, si è occupato
di trasporti nelle due legislature successive è lei. È vero che il
tempo amministrativo e politico di un amministratore spesso non
danno la possibilità di gestire e di risolvere tutti i problemi del
settore, però - questo è stato detto tante volte in quest'aula, ma
più avanza il tempo più ce ne rendiamo conto - quando sono già due
legislature, non vedere, tanto per usare un termine di trasporto,
la luce in fondo al tunnel, diventa un po' imbarazzante, non per
lei ma per noi che oggi stiamo, attraverso ordini del giorno,
semplicemente cercando di sollecitare, in un bilancio, un'idea per
capire dove stiamo andando, anche qui in termini non solo di
trasporti, ma politici. Dove stiamo andando?
Allora, ciò che il collega Bertschy ha codificato a nome del
gruppo, su un ordine del giorno molto puntuale, non è altro che le
istanze che, ogni giorno, i comuni cittadini - al di là dei
pendolari stanchi, delle associazioni codificate, di tutto il mondo
che ruota attorno ai trasporti - ci chiedono di presentare. E la
mortificazione deriva anche dal fatto che noi - al di là del ruolo
di opposizione, maggioranza, che ognuno di noi ha - non siamo in
grado di rispondere sull'idea che l'Amministrazione ha del futuro
dei trasporti in Valle d'Aosta. E questo non è sicuramente una
responsabilità, o meglio, è una responsabilità parziale di tanti,
ma in primis è una sua responsabilità.
Allora noi non capiamo questa chiusura in un clima di bilancio
che - sia negli ordini del giorno che sono arrivati ieri dai
colleghi dell'ALPE, sia nei primi ordini del giorno di oggi del
gruppo UVP - vedeva una disponibilità, anche nei
pour-parler
. Allora, che ci sia almeno l'umiltà di dire:
"benissimo, questa è una vostra proposta, noi siamo il Governo,
abbiamo altre proposte o comunque le sfumiamo, le modifichiamo", ma
che ci sia almeno l'idea di dire: "accetto consigli da qualcuno".
Se poi lei è convinto di sapere tutto sul tema dei trasporti e che
i trasporti in Valle d'Aosta funzionano, allora evitiamo di
presentare degli ordini del giorno, evitiamo di perdere del tempo a
scriverli, evitiamo di perdere del tempo a venir qui a parlare a
chi non vuol sentire! Ma, veramente, il tema dei trasporti oggi è
un dossier legato a tutto il resto: parliamo di autonomia, ma che
autonomia è e possiamo avere se fra attività industriali o
economiche, siamo in un
cul de sac
? Altro che
carrefour
d'Europe
!
Allora, oggi, le nostre sono idee, sono proposte, ma se proprio,
veramente, dimostrate di averne altre o se almeno riuscite a farci
capire che c'è qualcosa che si sta muovendo, ma noi siamo i primi
che ritiriamo tutti gli ordini del giorno di questo mondo!
Però invito anche gli altri colleghi della maggioranza, se voi
siete convinti della politica dei trasporti in Valle d'Aosta, noi
siamo convinti come voi, anzi siamo molto felici che voi siate
convinti e magari vi chiediamo anche di convincerci, perché noi non
siamo convinti, non ne se siamo convinti! Allora, va tutto bene, si
parla di autonomia, si parla di grandi temi, tutti d'accordo e poi
al primo dossier che non sta andando avanti in nessun modo...
E poi noi capiamo, lei ha giustificato le difficoltà dicendo che
ci sono problemi. Sono anni che sentiamo che ci sono questi
problemi. I problemi sono irrisolvibili? Ma aboliamo la classe
politica se i problemi sono irrisolvibili! Lasciamo i tecnici, o di
due cose ne facciamo una. O facciamo i politici o lasciamo i
politici e mettiamo i tecnici. Una volta è colpa di uno, una volta
è lo Stato, una volta è la norma di attuazione, una volta è
RFI.
Allora quello che noi avremmo gradito era un po' di
disponibilità, e rileviamo invece la solita arroganza, che abbiamo
anche rilevato in commissione, quando è venuto a spiegarci il suo
bilancio. E anche sulla politica turistica poi torneremo.
Presidente
- Altri? La parola al collega Fabbri.
Fabbri (UVP)
- Sì grazie Presidente.
Ma io volevo ricordare all'Assessore la discussione che abbiamo
fatto sul passante, qualche mese fa, per sottolineare come in
quell'occasione RFI ci abbia, come dire, danneggiato pesantemente.
Io non dico che l'Assessorato non si sia mosso in quel campo, però
è stato, come possiamo dire, un muoversi un po' troppo burocratico,
due lettere e poi la cosa si è chiusa lì. In realtà bisognava, a
nostro avviso - l'abbiamo già detto - prendere in mano la
situazione, magari con un po' più di forza, e far valere le nostre
istanze. Ecco, come ci hanno trattato allora, come diceva il
collega Bertschy, non vorrei che ci trattassero poi in seguito
sulla nostra linea Aosta-Torino. Quindi faccia molta attenzione a
questo, perché la storia insegna che ci hanno danneggiato
pesantemente, senza tener conto delle nostre istanze, senza tener
conto dell'importanza fondamentale che ha per noi la linea
Aosta-Torino. Per cui, ecco, io la inviterei - come diceva il mio
collega - a mettere le mani avanti, a cercare di chiarire
esattamente le loro intenzioni e a mettere nero su bianco il futuro
della nostra tratta.
Presidente
- Grazie, collega Fabbri. Altri colleghi? La
parola al collega Gerandin.
Gerandin (UVP)
- Merci Président.
Assessore Marguerettaz, noi l'ascoltiamo sempre con attenzione,
indubbiamente è molto bravo a ricostruirci quelle che sono state le
difficoltà oggettive, perché non sarebbe neanche corretto, ecco,
fargliene tutte le colpe. Però, Assessore, noi ormai questa
ricostruzione l'abbiamo sentita più volte, è sempre la stessa con
qualche dettaglio in più, nel senso che, se vogliamo guardare
l'evolversi della situazione, lei ha continuato a ripeterci che RFI
quando ha disponibilità, mette quattro soldi per le manutenzioni,
quando lo Stato non glieli dà, bè, accordi, piani e impegni non
valgono. Trenitalia, a cui dovevano essere pagati gli arretrati, ha
risolto il suo problema, con la legge finanziaria che ha detto alla
Valle d'Aosta "io vi do i soldi, voi pagate l'arretrato di
Trenitalia e chiudete la partita con Trenitalia". Da quel momento
in avanti - come candidamente lei ha ammesso, Assessore - pur in
assenza di una normativa di attuazione, abbiamo dovuto accollarci
la linea ferroviaria, per evitare che fosse chiusa.
L'unica, Assessore - su questo penso che non possiamo non
convenire - l'unica che rimane col cerino in mano è la Regione.
Sotto scacco, sotto ricatto, ma sempre più sotto ricatto, perché
ormai alcune scelte sono state fatte, per la carità, scelte che
abbiamo anche condiviso.
Noi abbiamo deciso di chiudere la partita dell'aeroporto, ci
mancherebbe, abbiamo l'autostrada, che possono percorrerla solo gli
sceicchi! E ci rimane la ferrovia, una ferrovia che...sennò siamo
nell'isolamento totale.
Ma non può la Valle d'Aosta essere sotto scacco e senza avere un
minimo di prospettiva! Non le chiediamo, per la carità, di dire
"Noi nei prossimi trienni dobbiamo avere X di spesa a bilancio o
quant'altro. Ma avere un piano di prospettiva sì. Quello che chiede
questo ordine del giorno è null'altro che condividere una
pianificazione, un progetto, un qualcosa che eviti l'isolamento
della Valle d'Aosta, che porti la Valle d'Aosta da quello scacco
matto che ci hanno dichiarato, nel senso che non abbiamo nessuna
possibilità di movimento, subiamo, siamo sotto ricatto, tutti i
vari accordi sono stati disattesi! Ma non può essere questa la
prospettiva della Valle d'Aosta, perché, effettivamente, io non
penso che sia questa la causa di eventuali disinsediamenti di
importanti industrie, non ci credo, perché sono sicuramente delle
scuse, ma ormai anche questo vuol dir tanto, perché è inutile che
abbiamo la banda larga, se poi non abbiamo neanche le vie di
comunicazione. Questo è quanto noi chiediamo. Non è un impegno che
le limita il raggio di manovra, Assessore, è un impegno che
vorremmo condividere su un piano di prospettiva, null'altro.
Grazie.
Presidente
- Grazie collega. Altri per dichiarazione di
voto? Prego, la parola al collega Laurent Viérin.
Viérin L. (UVP)
- Grazie Presidente.
Su questo argomento così delicato e per tutelare le sensibilità
di ognuno, a nome dei gruppi di opposizione, chiediamo il voto
segreto. Voto segreto che su questo argomento vuole appunto
misurare la libertà di iniziativa, lo spirito e la libertà,
l'indipendenza di ognuno di noi in quest'aula su un tema così
trasversale, che non è politico ma è il tema dei trasporti.
Battaglie che sono state portate avanti non solo da chi oggi è
all'opposizione, ma anche da altri colleghi, che oggi sono in
maggioranza e che hanno portato avanti battaglie su questo tema, e
anche da altri colleghi, che sono in maggioranza e che da anni
hanno sollecitato questo tema.
Non è un ordine del giorno che chiede la luna, è un ordine del
giorno che va a codificare una serie di idee e di spunti per il
futuro dei trasporti in Valle d'Aosta. E quindi un voto che non è
politico, ma è di indirizzo su un tema così cruciale per il futuro
della Valle d'Aosta e che noi vorremmo che ogni Consigliere potesse
esprimere liberamente. Grazie.
Presidente
- La votazione avverrà quindi in forma
segreta. Votazione aperta. Votazione conclusa.
Presenti: 34
Votanti: 16
Favorevoli: 12
Contrari: 4
Astenuti 18
Il Consiglio non approva.
Passiamo all'esame degli ordini del giorno 12, 13 e 25. I 12 e
13 presentati dal gruppo ALPE e il 25 presentato da l'UVP. La
parola alla collega Morelli.
Morelli (ALPE)
- Merci, Président.
I nostri due ordini del giorno riguardano il settore del turismo
e in particolare la
governance
del turismo. Il primo, il
numero 12, parte dalla constatazione che la nostra regione ha tutte
le caratteristiche - ambientali, culturali, enogastronomiche,
monumentali - per essere una regione a vocazione turistica, a
votazione turistica forte, perché la nostra regione vanta i
quattromila dell'Europa, quindi dal punto di vista dell'ambiente,
del paesaggio è una regione assolutamente unica; vanta un
patrimonio storico, culturale e monumentale che dalla preistoria si
sviluppa fino ai giorni nostri passando attraverso la romanità,
attraverso i castelli medioevali e poi, in considerazione della
loro evoluzione in questi anni, i settori vitivinicolo,
dell'enogastronomia, dell'agroalimentare e dell'artigianato di
tradizione hanno fatto registrare un incremento sia qualitativo che
quantitativo, ponendo la nostra regione nella condizione di essere
appetibile, di attrarre un pubblico molto attento.
Considerato quanto è stato fatto in questi anni dal punto di
vista promozionale per rendere la nostra una regione identificabile
turisticamente, ben riconoscibile, seppure con un territorio
limitato, un territorio di tremila chilometri quadrati, racchiude
al suo interno centri di interesse assolutamente di rilievo,
notevoli. La politica di investimento che l'amministrazione
regionale ha fatto in questi decenni è stata finalizzata a
migliorare le strutture di accoglienza, a formare il personale, a
creare quell'infrastrutturazione che è necessaria a una regione
turistica di montagna, penso all'infrastrutturazione degli impianti
delle stazioni sciistiche, della rete sentieristica, a quanto si
sta tuttora facendo per sviluppare in particolare la rete
sentieristica, con questo nuovo progetto che è la bassa via.
Per tutte queste ragioni, noi riteniamo che, a giusto titolo, il
turismo possa essere considerato un settore trainante, un settore
che può fare da volano all'economia, naturalmente in sinergia con
gli altri settori che adesso sono collegati con l'agricoltura, con
l'artigianato, con l'agroalimentare, ma riteniamo che questa
centralità necessita ancora di un ulteriore accompagnamento, di un
ulteriore stimolo, di strumenti, affinché possa essere favorita e
possa svilupparsi appieno.
Per tutte queste considerazioni, voglio ricordare che in IV
Commissione ormai da più di un anno è stato avviato un percorso di
riflessione... no, non voglio disturbare se l'Assessore deve
interloquire con il collega Guichardaz su argomenti importanti non
è un problema, io posso aspettare...
Presidente
- Assessore, prego.
Morelli (ALPE)
- ...e quindi, rilevato come sia giunto il
momento di andare a concretizzare le riflessioni che sono state
fatte in IV Commissione, che ci hanno visto anche esplorare
soluzioni diverse dalle nostre, che traggono anche ispirazione da
realtà che nell'ambito turistico hanno saputo trovare soluzioni
ottimali, il nostro primo ordine del giorno impegna il governo
regionale ad avviare nell'immediato un percorso che porti alla
costituzione, entro il primo semestre del 2016, di un soggetto che
noi riteniamo debba essere un soggetto rappresentativo, un soggetto
che veda la presenza del pubblico, importante per la nostra
regione, ma che veda ugualmente un apporto anche del settore
privato, perché è fondamentale che vi sia una sinergia, in questo
momento in modo particolare.
Credo che tutti abbiamo condiviso - nei vari dibattiti che si
sono svolti, sia in Consiglio regionale che in commissione -che
ormai una presenza importante, una partecipazione importante del
settore privato anche solo in termini di idee, di partecipazione,
sia sempre più necessaria.
E al fine di fare in modo che l'immagine della nostra regione
venga veicolata verso l'esterno in modo coerente, in modo
condiviso, in modo coordinato fra i tanti attori che svolgono la
loro attività all'interno dell'ambito turistico, noi riteniamo che
sia giunto il momento di creare un soggetto, una struttura che si
occupi della promozione verso l'esterno, per andare a favorire
principalmente lo sviluppo turistico. Questa esigenza noi l'avevamo
ravveduta già l'anno scorso quando si è trattato di dare
concretezza all'attività legata all'
EXPO
e la nostra
soluzione non aveva trovato il consenso, forse era prematuro.
Riteniamo però che adesso, alla luce di una serie di
riflessioni, alla luce di una politica - che ci sembra più netta -
di valorizzazione del settore turistico, anche da parte
dell'amministrazione regionale, che sia giunto il momento di
avviare un percorso nuovo che porti ad una governance che sia più
efficace, che sia più efficiente, che eviti dei doppioni, che
riorganizzi e coordini quanto viene fatto nella nostra regione.
Questo per quanto riguarda l'ordine del giorno numero 12.
Per quanto riguarda l'ordine del giorno numero 13, invece, ci
focalizziamo sull'
Office du tourisme
e sulla sua attività.
Siamo stati partecipi di questa riforma, avvenuta nel 2009, che è
andata a abolire le APT e che ha voluto riorganizzare il sistema
dell'accoglienza, dell'informazione della nostra regione,
attraverso la costituzione degli Office che hanno portato ad una
organizzazione sicuramente più razionale, più facilmente
identificabile, più efficace. Sono stati, questi, sei anni di
riorganizzazione del settore.
Io voglio ricordare che il Consiglio regionale ha ripetutamente
provveduto a prorogare le direttive di programmazione, di indirizzo
dell'Office régional du tourisme, che erano state date all'inizio
del 2010 e che sono state prorogate, perché evidentemente hanno
richiesto un periodo di attuazione più lungo del previsto. Ora la
nostra valutazione è questa: noi riteniamo che la riorganizzazione
sia stata fatta e che le funzioni attuali dell'Office du tourisme
possano essere riportate, diciamo riconvogliate, sotto il cappello
dell'amministrazione pubblica. Riteniamo che non sia più necessario
in questo momento mantenere una struttura esterna per svolgere
soltanto azioni di promozione e di accoglienza. È anche questa una
attività di razionalizzazione che noi riteniamo sicuramente
necessaria per una razionalizzazione delle spese, ma anche perché
riteniamo che, comunque, nell'amministrazione pubblica si siano
maturate delle competenze che possono assolvere a questa funzione.
Questo per quanto riguarda gli ordini del giorno che, come gruppo
ALPE, abbiamo voluto presentare. Grazie.
Presidente
- Grazie, collega Morelli. Ricordo che stiamo
esaminando gli ordini del giorno numero 12, 13 e 25. Siamo in
discussione generale. C'è qualcuno che vuole illustrare il 25?
Ricordo che è stato presentato dall'UVP. La parola al collega
Bertschy.
Bertschy (UVP)
- L'ordine del giorno che presentiamo dà
la misura della nostra idea su quale possa essere uno degli
obiettivi importanti da ricercare per lo sviluppo della nostra
regione. L'ambito turistico ha un'importanza per noi capitale per
il futuro, viste anche le recenti difficoltà che viviamo in altri
settori economici. Nell'ambito turistico dobbiamo investire tutte
le nostre energie, le possibili risorse e le idee che possiamo
mettere in campo. Il gruppo UVP sta lavorando a un progetto di
riforma turistica e nel prossimo periodo saremo pronti a
presentarlo. Abbiamo l'intenzione, come abbiamo fatto su qualsiasi
argomento, di partire insieme con gli altri gruppi consiliari per
verificare la possibilità di lavorare insieme in un settore che
riteniamo cruciale. Negli incontri che abbiamo avuto con qualsiasi
categoria, con le persone che si occupano e si riferiscono al
turismo, riscontriamo che tutti si aspettano un definitivo salto di
qualità, che ci porti ad avere un'organizzazione differente -
migliore, più che differente - che ci porti ad avere una cultura
comune rispetto all'importanza di questo settore, che ci porti a
vedere anche modelli che funzionano altrove, che possono dare buoni
consigli anche a noi. Con l'Assessore Marguerettaz, grazie
all'interesse del Presidente Isabellon, abbiamo fatto un'ottima
conoscenza dei modelli che stanno nelle regioni a Statuto speciale
del Nord; siamo stati nell'ultimo periodo a Bolzano, dove abbiamo
sentito dalla viva voce degli attori principali dell'organizzazione
turistica del Tirolo come intendono lavorare in questo campo. La
cosa che ci ha stupito di più è stato apprendere che stavano
immaginando già un nuovo modello, nuovi sviluppi futuri, stavano
guardando, dati alla mano, alle potenzialità che potevano e possono
costruire per il proprio territorio. Tornati da questa importante
trasferta, abbiamo raccolto con ancora più entusiasmo questa sfida.
È chiaro che "turismo" si accompagna a "territorio", ad
"agricoltura" e soprattutto a "trasporti". In quell'occasione
apprendere - per fare un breve inciso, che è già stato fatto più
volte - che da quelle parti hanno investito parecchio sui propri
trasporti e che ancora oggi investono soprattutto nel settore della
ferrovia ci ha fatto, purtroppo, ritornare con l'amaro in bocca,
rispetto a questo aspetto.
In ogni caso è un ordine del giorno, il nostro, veramente aperto
a qualsiasi possibilità, nell'intesa che noi apriamo una
discussione che ci deve portare nei prossimi mesi a una soluzione
finale e a un rilancio di questa che chiamiamo l'industria
turistica. Non abbiamo messo dei punti fissi proprio perché, pur
avendo le nostre idee, pur completando un ragionamento, riteniamo
che sia importante farlo tutti insieme una volta definite le
priorità, gli obiettivi che ci dobbiamo dare. Concludo dicendo che
su questo argomento daremo il nostro contributo, ma saremo anche
molto, molto attenti a far sì che non si perda più tempo e ci si
organizzi velocemente per rilanciare la nostra regione, la nostra
Valle d'Aosta.
Presidente
- Grazie, collega Bertschy. La parola al
Consigliere Laurent Viérin.
Viérin L. (UVP)
- Sì, volevamo vedere se il turismo e la
politica turistica interessavano, al di là dell'Assessore, del
Governo anche qualcuno della minoranza. Per quello che mi sono
momentaneamente sospeso dall'intervento. Grazie.
Presidente
- Più che chiedere ai colleghi se intendano
intervenire, non posso "coercizzare" nessuno. Qualcuno intende
chiedere la parola? Nessuno. La parola al collega Laurent
Viérin.
Viérin L. (UVP)
- Grazie Presidente.
Prima o poi troveremo un tema che interessa magari anche un po'
di più a tutti. Alcune considerazioni su questo ordine del giorno,
che abbiamo pensato e che ho stilato cercando di sollecitare un
settore che già nel titolo di questo ordine del giorno noi abbiamo
voluto definire "l'industria turistica della Valle d'Aosta". Un
ordine del giorno il cui titolo è "una grande riforma per una nuova
politica dell'industria turistica valdostana". Non ci facciamo
illusioni sulle volontà di ascolto dell'Assessore Marguerettaz su
questo tema. Sicuramente sappiamo che, come per tutti i settori,
tutto sta andando a gonfie vele e che quindi ogni sollecitazione
che proviene da altre sensibilità probabilmente non ha nessuna
ragione di esistere. Però, ecco, noi abbiamo le nostre idee e le
abbiamo intanto codificate in una considerazione generale: in un
momento di difficoltà e di crisi e con le risorse pubbliche ridotte
e l'amministrazione regionale che non ha più le possibilità di
essere lo sbocco professionale per i giovani valdostani, meno male
che non possiamo farli tutti rientrare nella categoria degli
uffici, come è stato questo per decenni!
In un momento di crisi, i rilevanti dati positivi registrati
nelle ultime stagioni turistiche- a prescindere dalle politiche
regionali in ambito turistico -rappresentano oggi per la comunità
valdostana una opportunità in più che forse è percepita
maggiormente per la crisi, per il fatto che gli aiuti o comunque la
possibilità di sbocco professionale negli uffici è calata e che
l'iniziativa privata spesso diventa una opportunità che viene
percepita maggiormente dalla comunità.
Da queste valutazioni nasce la considerazione che la necessità
di intervenire per riorganizzare, attualizzare soprattutto le
politiche turistiche e le strategie è qualcosa che noi vediamo come
priorità.
Perché diciamo rivedere le politiche turistiche? Oggi il turismo
si è notevolmente modificato, se si pensa che negli anni '80 o '90
si passava un mese di vacanza in una località, si affittavano
appartamenti per un mese intero, sì, non esisteva il turismo del
"mordi e fuggi", esistevano turisti che frequentavano
principalmente certe località. Oggi tutto è cambiato, esiste un
turismo completamente modificato, le grandi strategie, i grandi
studi che l'amministrazione ha fatto in questi anni dovrebbero
essere misurabili e quindi sicuramente l'Assessore conosce meglio
di noi l'evoluzione occorsa in campo turistico, quindi la nostra
sollecitazione va semplicemente nell'ottica di riconoscere una vera
e propria industria nel turismo e di lavorare entro il 30 giugno,
questa è una data indicativa, ad una riforma per il rilancio
dell'industria turistica della Valle d'Aosta. Perché parliamo di
riforma? Perché crediamo che oggi in Valle d'Aosta manchi una vera
e propria legge sul turismo. Quindi questa è la nostra
sollecitazione, al di là di tutti i contenuti che poi si vogliono
mettere. Ecco perché il collega Bertschy parlava di una proposta
aperta. È una proposta che vuole portare un'idea di rilancio e di
attualizzazione del turismo attraverso una legge. Perché una legge?
Perché crediamo che una regione che vive sul turismo da sempre e
che punta su questo settore dovrebbe dotarsi di uno strumento
moderno per rilanciare questo settore. E non è che uno spunto, ma,
appunto, uno spunto che offre alla discussione e al futuro sviluppo
di questo settore una possibilità in più di confronto. Grazie.
Presidente
- Grazie, collega. La parola al collega
Chatrian.
Chatrian (ALPE)
- Sì, grazie Presidente.
La collega Morelli e gli altri colleghi che sono intervenuti
hanno già ben esposto la sfida che si cerca di giocare nel prossimo
triennio sulla principale industria che - tutti, penso,
condividiamo - è quella del turismo. Qualche settimana fa, con la
IV Commissione abbiamo avuto l'opportunità di confrontarci
direttamente con il presidente della provincia di Bolzano,
presidente molto dinamico, di nuova generazione, rapido, che vuole
metter mano alla loro promozione, al loro marketing, a cosa in
questo momento loro stanno cercando di intercettare dal punto di
vista turistico, promozionale, indotto diretto e indiretto. Non ci
nascondiamo che, sicuramente, il turismo è cambiato profondamente,
negli ultimi anni sovente l'amministrazione pubblica ha difficoltà
a tenere i ritmi delle esigenze dell'ospite, di chi vuole godere di
qualche giorno di vacanza attiva, meno attiva, più legata al relax
o più legata a godere i gioielli di famiglia di un sistema Valle
d'Aosta, che dal nostro punto di vista è la prima industria
all'interno della nostra regione.
Quindi la sfida è, come posso dire, la sfida è alta, è forte. I
due ordini del giorno che abbiamo presentato, non so se avete avuto
modo di leggerli, colleghi di maggioranza, segnano profondamente un
distacco, una presa di posizione rispetto al passato. E vorrebbero
andare in un'unica direzione che è quella innanzitutto - diceva
molto bene prima Patrizia - di convogliare all'esterno della nostra
Valle d'Aosta tutte le energie pubbliche, soprattutto legate alle
risorse, ma anche al personale, di chi si occupa in questo momento
di promozione.
Secondo obiettivo è non fermarsi solo a convogliare i
soldini pubblici che vengono utilizzati per la promozione, ma - è
lì la sfida, probabilmente difficile - intercettare indubbiamente
la massa critica della parte privata. È lì che si gioca la partita,
dal nostro punto di vista, dove il mondo è cambiato, le
disponibilità dal punto di vista pubblico sono limitate, sono
ridotte ed è proprio lì che probabilmente dobbiamo cercare
d'intervenire, insieme alle forze produttive, e quindi:
albergatori, io dico anche Confindustria, io dico anche chi si
occupa di edilizia, dicevamo questa mattina, ai maestri di sci,
alle guide alpine, agli agricoltori, a tutti quelli che fanno
turismo, direttamente o indirettamente, ma che godono direttamente
del prodotto dal punto di vista industriale delle possibilità di
ricadute, come dicevo, direttamente o indirettamente.
Si ricorda molto bene l'Assessore Marguerettaz che forse nel
passato, sì, nell'ultima finanziaria affrontata un anno fa,
discutemmo di allocare delle risorse per i 150 anni del Cervino. E
qualcosa è stato fatto nel 2015. Noi siamo un po' abituati a
confrontarci anche con le realtà limitrofe e abbiamo verificato
cosa hanno fatto per i 150 anni del Cervino. Vi assicuro che il
comune di Zermatt ha giocato una partita pesante, forte e che ha
promosso i suoi numeri, i suoi hotel, le sue capacità, il suo brand
a livello internazionale, allocando quasi tre milioni di euro. Tre
milioni di euro, solo la comunità di Zermatt.
Bene questo per dirvi quanto è importante convogliare tutte le
forze all'interno e noi, nella nostra traccia che inseriamo
nell'ordine del giorno, vi proponiamo di costituire, entro sei
mesi, un soggetto a partecipazione mista che si occupi di
promozione. Penso che la partita più difficile sia quella della
parte privata. Ma solo se le due parti, la parte pubblica e la
parte privata, insieme collaborano e mettono insieme anche le
risorse finanziarie possiamo probabilmente far veicolare meglio le
nostre peculiarità, ma soprattutto le nostre proposte dal punto di
vista turistico e far arrivare il messaggio di cosa offre il
sistema Valle d'Aosta al potenziale ospite.
Secondo, importante,
volet:
qualche anno fa
l'Amministrazione regionale aveva deciso di esternalizzare
l'accoglienza, creando questo piccolo contenitore, neanche troppo
piccolo, che si occupasse di accoglienza, cioè l'Office du
tourisme. Noi diciamo: no, un attimo, forse questa è una parte che
si può fare all'interno dell'amministrazione regionale.
Invece relativamente a chi si occupa di promozione, di
marketing, di battere in maniera forte e di far veicolare le
offerte che il sistema Valle d'Aosta mette in campo, forse è meglio
che se ne occupi un unico soggetto, e questo è il primo passaggio
fondamentale, in seconda battuta però insieme alla parte
privata.
Ecco qui penso che sia la sfida forse più difficile, riuscire a
fare lavorare insieme parte pubblico - ripeto, e non solo le
risorse ma anche le persone che si occupano in questo momento di
promozione - e parte privata, anche dal punto di vista finanziario
ma non solo con le categorie che citavo prima. Proviamo, qualcuno
ci è riuscito prima di noi e mettiamo insieme le potenti
associazioni dei 1500 maestri di sci, l'associazione delle guide
alpine, l'Adava - quindi degli albergatori - l'associazione dei
commercianti, non dimentichiamoci dell'associazione degli
agricoltori, penso siano comunque interessati, ma se non ci
proviamo probabilmente non affrontiamo neanche il tema. Vedo
qualche sorrisino da parte di qualche collega, io dico se non
proviamo tutti insieme a modificare un assetto, forse - noi
sappiamo che abbiamo delle grandissime potenzialità - alla fine non
ci giochiamo fino in fondo la partita.
Ascolteremo sinceramente, attentamente i colleghi o assessori
del governo regionale, ma gradiremmo sentire anche qualche collega
consigliere di maggioranza, che probabilmente ha a cuore la prima
industria in Valle d'Aosta, che è quella del turismo. Grazie.
Presidente
- Ci sono altre richieste? La parola al
collega Grosjean.
Grosjean (UVP)
- È tutto il giorno che leggo e rileggo la
relazione finale dell'Assessore alle finanze e, soprattutto, lo
specchietto che ha fatto in fondo della ripartizione. Credo che noi
abbiamo sbagliato a fare l'ordine del giorno. Il turismo non c'è.
Non c'è la parola turismo. Quindi vuol dire che, caro Assessore, di
lei si sono dimenticati. Adesso non so se è voluto, se è un
camouflage.
Ha sufficienti soldi per i trasporti, li
trasferirà nel turismo? Però purtroppo continuiamo a dire che il
turismo è un'attività trainante, il turismo qui, il turismo lì, con
l'agricoltura. L'agricoltura per fortuna c'è, all'ultima riga. Ma
di turismo...citate, 0,76 percento, per carità lo sapevamo. Ma la
parola turismo - o mi spiegate che è nascosta sotto altre voci - io
non sono riuscito a trovarla, quindi secondo la mia semplice
conclusione, vuol dire che, per il momento, per il turismo lasciamo
perdere, passiamo Non lo citiamo neanche. Cioè non esiste.
E poi noi vorremmo produrre entro 30 giorni. Ma cosa produciamo
Se facciamo una proposta di riforma ci dovrebbe essere qualcosina,
o magari salterà fuori in un secondo tempo, io non sono un
economista, non so come farete, però mi stupisce, veramente, di non
vedere la parola turismo. Provo ancora a leggere una volta, ma
veramente non c'è. Se, Assessore se me lo può spiegare, se è stata
una dimenticanza, se è stato uno scherzetto del collega alle
finanze, non so, provate a fare capire anche a me, per favore.
Presidente
- La parola al collega Restano.
Restano (UV)
- Grazie, Presidente.
Io credo che questi ordini del giorno non giungano a caso. È
stato fatto, come ho già ricordato altre volte, un percorso che ci
ha portato fino a qua attraverso dei sopralluoghi, degli incontri
specifici, tesi a verificare quella che è la situazione in altre
province - nella fattispecie il Trentino e l'Alto Adige - che hanno
stimolato le nostre sensibilità in merito, oltre a quanto già
eravamo magari sensibili per conto nostro.
Io ho cercato di approfondire l'argomento, ho guardato anche
cosa fanno in altre regioni e in altri stati vicino al nostro.
Bisogna però partire da quella che è la situazione attuale della
Valle d'Aosta, che sicuramente rispetto ad alcune regioni che a
volte si prendono come faro, come indicazione principale per il
turismo, può sembrare un pochino indietro negli anni. I dati però
dicono che siamo virtuosi con la nostra offerta turistica e che
abbiamo dei buoni afflussi. Però, valutato in una certa maniera, il
potenziale ci può portare a pensare che si può migliorare,
soprattutto se confrontati con altre realtà. Allora, cosa succede?
Abbiamo visto tutti che c'è un'organizzazione diversa, basata
principalmente sull'attività dei privati che interagiscono con il
pubblico. Questo avviene in Alto Adige e però va anche detto che
l'Alto Adige è in fase di trasformazione. Lo abbiamo sentito e, se
andiamo a vedere sui media, in questo periodo ha già avviato questa
trasformazione. A mio modesto modo di vedere, confrontando le
esperienze di altre realtà e quanto viene fatto in questo momento
in altre regioni, noi possiamo partire da questo sapendo che non
esiste un modello predefinito, ma che dobbiamo valutare la nostra
situazione, capire come possono interagire con noi i privati a cui
si riferiva prima il collega Chatrian, come può l'amministrazione
regionale organizzarsi per creare un ente pubblico che possa
adoperarsi per promuovere al meglio la nostra regione.
Certo è che un ente unico che promuove l'intero territorio
porterebbe a una razionalizzazione delle spese e forse anche a
un'offerta migliore che vada in un senso unico e che ci garantisca
- io credo - un successo. A noi la sfida. L'amministrazione
regionale - penso che nella replica l'assessore ve lo dirà - non è
rimasta ferma. Abbiamo, credo, delle iniziative, possiamo
collaborare, possiamo valutare insieme queste cose, non guardando
gli altri come l'esempio a cui tendere ma analizzandoli in maniera
critica e da lì sviluppando le nostre idee, i nostri progetti.
Presidente
- Per la replica, altri? La parola al collega
Bertin.
Bertin (ALPE)
- Grazie Presidente.
La Valle d'Aosta è uno dei posti più belli in Europa e nel
mondo, abbiamo, sia dal punto di vista naturalistico che come
patrimonio culturale, un territorio unico. Ma questo evidentemente
ai nostri tempi non è più sufficiente, se mai lo è stato. È
necessario promuovere in modo integrato il nostro territorio,
l'intera Valle d'Aosta. La debolezza in questi anni è proprio stata
questa: una mancanza da una parte di programmazione e dall'altra di
promozione. È necessario che tutti i soggetti partecipino a questa
promozione, sia quelli pubblici che quelli privati, tanto più -
come abbiamo visto anche nella discussione di questo bilancio - che
il ruolo pubblico non potrà che essere sempre più minore in termini
finanziari, per assumere un ruolo di regolatore, di ordinamento
dell'attività altrui. Diventa sempre più necessario avere un
soggetto unico in grado di promuovere la Valle d'Aosta come entità
unica, almeno in un primo momento, anche in ragione degli
investimenti che a breve andremo a fare, immagino i 50 milioni che
saranno spesi per il patrimonio culturale, che, se bene promosso,
può diventare una ricchezza per la nostra regione. Quei 50 milioni
devono essere valorizzati e quello proposto dagli ordini del giorno
è certamente uno strumento per valorizzare. In questo caso,
potrebbero diventare un vero e proprio investimento per la Valle
d'Aosta e diventare uno dei tanti
atout
che la nostra
regione ha e che deve sfruttare in modo più coordinato e
soprattutto più intelligente. Grazie.
Presidente
- Grazie, collega Bertin. La parola al collega
Marquis.
Marquis (SA)
- Evidentemente ho ascoltato con attenzione
gli interventi che si sono succeduti, credo che questa sia una
materia estremamente importante. Si parla di turismo, è l'attività
principale che connota la nostra regione, è quella che la
caratterizza maggiormente. Credo che questo sia dovuto alla nostra
storia, alla nostra tradizione, all'attrattività della nostra
regione, che è una regione alpina e che ha avuto modo, nel tempo,
di sviluppare questa sua forza, questa sua capacità di attrazione
verso il turista. È un turismo che ci caratterizza per una grande
offerta invernale, abbiamo delle grandi stazioni, abbiamo delle
stazioni che sono state infrastrutturale, credo che le
infrastrutture di primo piano ci contraddistinguano rispetto a
tante altre realtà. Abbiamo la montagna, le alte vie, sono tutte
attrattività di estremo interesse per un settore che continua a
evolvere. Evolvono le richieste da parte della clientela, anche il
tipo di modelli e di abitudini dei frequentatori che vengono a
trascorrere le loro vacanze nella nostra regione. È un turismo,
quindi, che evolve, che si internazionalizza sempre di più, che in
questi anni è stato caratterizzato per un aumento degli arrivi,
delle presenze straniere con un calo della permanenza, ma questa,
tra l'altro, è una connotazione di tutte le realtà turistiche.
Cambiano i modi e le abitudini anche di vita e di fare trascorrere
le vacanze. Nel nostro turismo è la sintesi, credo, di quello che
riusciamo a offrire come territorio. Quando parliamo di turismo,
all'interno dobbiamo capire che c'è tutta l'offerta
dell'agricoltura, della cultura con tutti i suoi aspetti e i beni
che sono una ricchezza per il territorio, l'enogastronomia,
l'offerta sportiva.
Ecco, io credo che trattasi di un'offerta integrata. Gli
ingredienti ci sono tutti, chiaramente bisogna seguire le
evoluzioni del mercato e probabilmente bisogna quindi anche
innovare le strategie dal punto di vista del marketing. Dobbiamo
sempre essere all'avanguardia, perché diversamente si rischia di
perdere delle quote di mercato che sono importanti. Oggi il turismo
in senso stretto, per quanto attiene la componente alberghiera, la
ricettività, la ristorazione, già solo in modo diretto vale il 10
percento del valore aggiunto. Poi c'è tutto ciò che ne deriva a
livello indiretto, perché si mettono in moto anche tutta una serie
di attività che sono correlate a quella principale. Quindi noi come
Stella alpina siamo consapevoli della forza di questo settore, è un
settore sul quale non ci si può fermare, bisogna stare al passo con
i tempi, bisogna essere pronti e reagire. Oggi, considerati i tempi
che ha l'economia, per porre in essere delle richieste
sostanzialmente nuove che sono quasi quotidiane, bisogna sempre
essere attenti e evoluti nell'offerta che si cerca di
rappresentare. Quindi credo che tutti siamo consapevoli che bisogna
cercare di fare sistema perché questo credo che sia la parola
d'ordine, fare rete fra tutte le componenti che sono in grado di
dare del valore aggiunto sotto questo profilo e quindi impegnarci
in questa direzione. Poi su quale sia la forma, che si tratti di
società pubblica, mista, questi sono tutti aspetti su cui si deve
ragionare e fare le giuste valutazioni, però ritengo che sia
imprescindibile riuscire a ragionare in un'ottica collettiva, in
un'ottica globale perché è solo ragionando in questo modo che si
riesce a incrementare con delle ulteriori sinergie la nostra forza
e sostanzialmente la valenza della nostra attrattività
territoriale.
Presidente
- Grazie collega. Altre richieste di
intervento? La parola in discussione generale all'Assessore
Marguerettaz.
Marguerettaz (UV)
- Grazie.
Non so se è la stessa procedura nell'ordine del giorno così come
per gli altri punti, ma vorrei proporre delle modifiche, quindi a
scanso di equivoci, intervengo in discussione generale. Marquis e
Restano hanno già avuto modo di intervenire, a nome della
maggioranza, per dire quanto il tema sia di vitale importanza per
noi. Ora se vogliamo da un lato, sono anche contento di come sono
state presentate le varie posizioni. Per essere credibili, non
possiamo immaginare che quando le cose vanno bene per coloro che
sono al governo è tutto merito del governo oppure - faccio la
lettura contraria - quando siamo all'opposizione, quando le cose
vanno male è tutta colpa del governo. C'è una serie di concause.
Generalmente quando le cose vanno bene queste sono figlie di un
impegno di tutti e ovviamente ci sono poi dei fattori esogeni che
sono indipendenti come la meteo, sicuramente questa estate siamo
stati particolarmente favoriti da una meteo adeguata.
Ora, vedete, proprio analizzando i dati ma non con l'obiettivo
di considerare questi dati figli di un'attività
dell'amministrazione regionale, ma dati che sono figli di un
impegno di tutti, abbiamo avuto un record di presenze. Molte volte
poi ci siamo confrontati per capire se queste presenze
costituiscono anche volume d'affari, perché potremmo avere più
presenze ma meno corrispettivi nel registratore di cassa.
In questi giorni abbiamo avuto modo insieme al presidente anche
di fare un minimo di
compte rendu
delle attività sugli
impianti a fune. Abbiamo sicuramente un'attività che ci ha portato
a una chiusura del periodo invernale - nonostante una carenza di
neve - sostanzialmente con un pareggio, ma abbiamo avuto un'estate
dove l'attività degli impianti a fune ha dato dei risultati
decisamente positivi. E questo, grazie a un prodotto nuovo, che
ovviamente ha riguardato la
mountain bike
e le passeggiate
in quota, creando valore aggiunto. Quindi quelle presenze hanno
generato un volume d'affari. Sarebbe troppo facile parlare di
Skyway
ma ovviamente gli obiettivi che erano stati posti di
avere almeno 150 mila ingressi sono stati largamente superati,
perché le presenze sono state 170 mila. Allora in un'azione corale
tutti possono mettersi la medaglia del successo. Tante volte
abbiamo avuto modo di condividere - prima con il collega Viérin,
oggi con la collega Rini - l'importanza del turismo culturale, il
successo dei siti, le affluenze. Tutto questo non per dire che le
cose sono state fatte in modo straordinario, anzi abbiamo avuto
modo di fare e facciamo autocritica, c'è tanto da fare, ma partiamo
con dei numeri importanti. Non siamo in un luogo isolato, cioè io
vi ho parlato delle presenze che sono in aumento ma, riducendosi il
periodo medio, gli arrivi sono stati record rispetto a tutte le
stagioni.
Quindi, da questo punto di vista, se è vero che ci sono delle
criticità, la forza della Valle d'Aosta è tale per cui i turisti
vengono. Ora, per tornare ai nostri ordini del giorno, io vi
chiederei uno sforzo, un'intesa per una proposta: essendo che i
temi sono non dico analoghi ma hanno dei punti in comune, chiedo di
concentrare la nostra attenzione sull'ordine del giorno n. 12, dove
se facciamo un ritocco nell'impegno l'ordine del giorno diventa
assolutamente condivisibile. In particolare nell'impegno dopo
l'inciso "entro il primo semestre del 2016" che va bene come arco
temporale si aggiunge "di un soggetto a partecipazione mista
pubblica e privata". Ora utilizzare questa dizione vuol dire che
abbiamo già in testa un modello.
Proprio andando in provincia di Bolzano, abbiamo avuto modo di
vedere che sono tornati indietro e l'ente che hanno individuato è
totalmente pubblico. Ora, pur essendo pubblico, hanno trovato dei
meccanismi per coinvolgere il privato. Per cui, non precludendo e
non anticipando delle decisioni che in questo semestre andremo a
definire, chiederemmo di togliere quell'indicazione che, torno a
dire, è puntuale, quindi "di un soggetto che si occupi della
promozione verso l'esterno dell'immagine coordinata e corretta
della nostra regione al fine di favorirne principalmente lo
sviluppo turistico". Dopodiché vi chiediamo di interrompere il
periodo, perché chiaramente se voi mi scrivete "evitando le
sovrapposizioni, gli sprechi e le frammentazioni attualmente
esistenti" io posso non essere particolarmente d'accordo, nel senso
che l'organizzazione attuale è figlia di una situazione che è stata
data nel tempo e, quindi, non andrei a indicarla come spreco: è
figlia di un tempo che, convengo con voi, oggi possiamo immaginare
di superare.
Dicendovi questo vi chiederei se è possibile ritirare l'ordine
del giorno n. 13, perché l'ordine del giorno n. 13 parla
dell'
Office
e sotto alcuni aspetti va a introdurre
un'indicazione dove andiamo a inserire nella pubblica
amministrazione - ma nello specifico nell'assessorato - un'attività
che molte volte gli stessi albergatori ci hanno detto che forse
sarebbe meglio farla in un modo più privatistico, con delle logiche
di altro genere. Ora credo che quando si andrà a studiare il
soggetto che si occupa della promozione, bisognerà gioco forza
occuparsi anche dell'informazione dell'accoglienza anche perché
questi settori sono in parte sovrapponibili. Organizzare un
concerto o una manifestazione è accoglienza o è promozione? La
pubblicazione di materiale è promozione o informazione? Vedete che
in questi anni, per tante iniziative, proprio in virtù della
collaborazione fra strutture e in virtù della riforma di
unificazione delle varie AIAT, è stato consentito pur in una
ristrettezza delle risorse di fare delle azioni comuni. Quindi non
tanto perché non meriti l'ordine del giorno n. 13, ma perché lo
riteniamo incorporato nell'ordine del giorno n. 12. Rispetto
all'ordine del giorno n. 25, sicuramente questo ente potrà essere
costituito con una legge, quindi sicuramente ci sarà - a nostro
modo di vedere - in questo semestre la costruzione di un disegno di
legge che, al di là del tecnicismo, sarà la legge di riferimento
per il comparto turistico. Vi anticipo che parallelamente a questo
disegno di legge ce ne sarà sicuramente un altro che riguarda il
marchio, nel senso che oggi penso che tutti possano constatare che
anche lì, in virtù di queste esperienze passate, abbiamo avuto una
proliferazione di marchi. Non è patrimonio solo nostro, ci siamo
confrontati con il Trentino, ci siamo confrontati con il Sud
Tirolo, ovunque è accaduto questo percorso. Ma oggi quello che è
importante è avere un marchio - lo abbiamo definito un marchio
ombrello - dove far convergere tutte le iniziative. A quel punto,
tutti coloro che sono dotati di particolari e di specifiche
funzioni possono esercitare la loro azione nella convinzione di
essere funzionali a un progetto sovrano, per cui l'attività
culturale, l'enogastronomia, l'artigianato e finanche l'attività
industriale sono riconducibili ad un messaggio univoco che viene
dato. Per cui deriva una logica di questo genere, che non sarà
particolarmente semplice perché la Valle d'Aosta è vero che è
piccola ma ha tutta una serie di campanilismi che sono figli, per
carità, di un grande amore e, a volte frammentano l'iniziativa. E
quindi la combinata lettura della legge dà delle indicazioni su un
marchio ombrello che potrà essere declinato con tutte le varie
componenti e con l'ente di promozione, che è funzionale. I colleghi
che sono venuti a Trento o che sono andati a Bolzano hanno visto
che nella Sud Tirolo marketing piuttosto che nella Trentino
marketing c'è proprio una divisione specifica sul marchio. Ci sono
diverse persone che si occupano di quello. Ovviamente, questo
percorso tornando alla collaborazione con i privati non può essere
dell'amministrazione, esibire il marchio deve essere un vanto
dell'attività. Il marchio non è patrimonio della regione ma
dell'azienda, è qualificante. Là però entriamo in un tema che sarà
particolarmente complesso, quello dei controlli e quello della
qualità. Non possiamo immaginare che il marchio sia solo un
approccio amministrativo dove andiamo a controllare alcune
fattispecie ma dobbiamo controllare la qualità. Se vogliamo rifarci
al clima che abbiamo nella IV Commissione, - ringrazio ovviamente
il presidente per l'attività che ha svolto fino ad oggi - questi
dossier possono essere dei dossier che accolgono la collaborazione,
il contributo di tutti, dando una risposta ad un settore che oggi
costituisce una speranza per l'economia della Valle d'Aosta.
Quindi, adesso valutate queste indicazioni, noi vi chiederemmo di
concentrare a livello riassuntivo questo ordine del giorno.
Si dà atto che dalle ore 18.38 la presidenza è assunta dal
Vicepresidente Follien.
Follien (Presidente)
- La parola alla Consigliera
Morelli.
Morelli (ALPE)
- Merci, Président.
Sì, riguardo all'ordine del giorno n. 12, noi abbiamo voluto
mettere un punto fermo riguardo ad una riorganizzazione che noi
riteniamo improcrastinabile. Il fatto che, Assessore, lei ci dica
che nel primo semestre del prossimo anno c'è la volontà di arrivare
ad una legge quadro che vada a ridefinire quali sono i ruoli, chi
fa che cosa e quindi una nuova
governance
del settore
turistico, io credo che non possiamo che accoglierlo con favore. Ci
permetta una battuta
en passant
, finalmente - credo che
siano anni che dibattiamo di questi argomenti - finalmente
arriviamo a definire un punto fermo importante. Quindi, per quanto
riguarda l'ordine del giorno sulla costituzione del nuovo soggetto
di marketing, di un soggetto unico che arrivi a coordinare tutte le
azioni promozionali che finora sono state delegate a diversi
soggetti e che quindi operi un'azione di riorganizzazione, di
finalizzazione migliore, di efficacia migliore rispetto
all'immagine turistica della nostra regione, credo che possiamo
accettare di sopprimere i passaggi che lei ci richiede, fermo
restando che per noi la valorizzazione del settore privato - sotto
le forme che poi si andranno a definire nel miglior modo possibile
- per noi rimane importante.
Proprio per far fare un passo in avanti a questo settore che
forse per troppo tempo nella nostra regione, per ragioni diverse
che non vogliamo andare a sindacare in questo momento, è rimasto di
esclusiva competenza del pubblico. Noi crediamo che queste
modifiche possano far crescere il settore e portare la nostra
regione a conseguire risultati, per i quali potenzialmente ha tutte
le carte in regola. Quindi, in questo senso, noi accettiamo la
proposta che ci viene fatta, riteniamo che l'ordine del giorno n.
12 sia chiaro, insomma le premesse ci sembra che siano chiare,
siano condivise e quindi siamo d'accordo e sul n. 13, di
conseguenza, visto che c'è la disponibilità a varare una legge
quadro che ridefinisca tutti i ruoli, lo ritiriamo.
Presidente
- La parola al Consigliere Viérin.
Viérin L. (UVP)
- Merci, Président.
Sicuramente per unirci alle considerazioni della collega Morelli
e per far confluire in un unico ordine del giorno quella che già
era una sollecitazione a cui avremmo aderito, aggiungendo la parte
che noi abbiamo proposto di una proposta di riforma per il rilancio
dell'industria turistica. Solo una puntualizzazione. Noi non
volevamo venire in Consiglio a fare un dibattito sul turismo.
Altrimenti avremmo scritto nel documento quello che noi
immaginavamo per il futuro del turismo in Valle d'Aosta. Non è
così. Tra l'altro, nelle prossime settimane l'UVP presenterà un
disegno di legge con le proprie idee sul rilancio turistico della
Valle d'Aosta che sarà spunto, a questo punto, per un dibattito che
si apre oggi con l'accoglimento di questo ordine del giorno.
Diciamo questo perché su tutti gli ordini del giorno che noi
abbiamo presentato, al di là del tema puntuale o della linea di
indirizzo, abbiamo evitato di entrare troppo nel merito delle
nostre sensibilità, per lasciare il dibattito aperto e far
convogliare all'interno dell'idea condivisa le varie sensibilità
che possono venire da più parti. Sicuramente la questione del nuovo
soggetto misto per la promozione, l'ente di promozione, è una delle
idee, ma noi pensiamo che ci possano essere anche altri spunti,
ecco, perché quando noi parlavamo di riforma per il rilancio era
inteso al di là di una legge che noi gradiremmo dicesse,
all'articolo n. 1, che la Valle d'Aosta è una regione a vocazione
turistica. È forma che diventa sostanza, è qualcosa che può già
essere un buon inizio e poi, all'interno, inserire tutte le
previsioni.
Quindi sicuramente accogliamo questo invito a far confluire i
due ordini del giorno e ripetiamo che gli spunti che ognuno di noi
ha, al di là delle considerazioni sull'evoluzione del turismo, sono
spunti interessanti ma che non si possono esaurire in mezz'ora di
dibattito qui in Consiglio, perché presuppongono approfondimenti -
al di là delle visite di approfondimento, di tutti i dibattiti che
ci sono stati - per portare le sensibilità di ogni gruppo
all'interno di una legge, di una riforma - che sia poi legge o che
siano norme o che siano novità - che possano tenere in conto le
sensibilità di tutti. Grazie.
Presidente
- Grazie. Allora colleghi, solo per
riepilogare. Gli ordini del giorno 13 e 25 vengono ritirati e
confluiscono nell'ordine del giorno 12 il cui...no. La parola al
Consigliere Viérin.
Viérin L. (UVP)
- Vorremmo interpretare le proposte
dell'Assessore Marguerettaz. L'Assessore Marguerettaz ha chiesto di
partire dall'ordine del giorno numero 12 come testo base e di far
ritirare il 13 e di far confluire l'impegnativa dell'ordine del
giorno 25 all'interno del 12, se non abbiamo capito male. Se è così
sicuramente la nostra proposta è accettata anche perché l'unica
impegnativa è quella di una riforma turistica. Non la ritiriamo,
anzi la facciamo confluire all'interno dell'ordine del giorno del
gruppo ALPE che condividiamo appieno.
Presidente
- La parola all'Assessore Marguerettaz.
Marguerettaz (UV)
- Dei tre ordini del giorno si chiedeva
di votarne uno, ma non tanto sommando i vari impegni perché noi
riteniamo che l'impegno, così come descritto nel punto 12 emendato,
sostanzialmente sia, al di là delle espressioni lessicali che non
voglio mortificare - sono anche d'accordo per chiamarla industria
turistica, - ma sono sufficientemente chiaro prendendo l'impegno e
togliendo quei due punti. Quindi riteniamo che quella possa essere
riforma e quindi la proposta per non essere frainteso, non è di
inserire l'impegno del punto 25 in calce al punto 12, ma votare il
punto 12 emendandolo e considerando quell'impegno come un impegno a
proporre e a condividere un percorso, che coinvolgerà ovviamente la
commissione, per un disegno di legge che consideriamo la riforma
del sistema turistico.
Presidente
- Grazie. La parola al Consigliere Viérin.
Viérin L. (UVP)
- Sì, siamo noi che ci scusiamo, ma
abbiamo sempre un po' di difficoltà quando l'Assessore Marguerettaz
fa le proposte perché nella sua proposta c'era il ritiro del numero
13 e il far confluire la nostra proposta di riforma all'interno del
numero 12. Ma va bene lo stesso, insomma. Va bene perché già nella
confusione che regna almeno qualcosa speriamo si possa fare. Quindi
noi siamo già soddisfatti che qualcosa si possa leggermente muovere
da quelle parti. Quindi noi a questo punto effettivamente
presenteremo la nostra riforma turistica che sarà una riforma
turistica del gruppo UVP, che è in fase di elaborazione, anzi di
conclusione, di affinamento, e aspettavamo di vedere se c'era una
volontà di condivisione su questa questione, ma se pensate, o
meglio se oggi effettivamente questa è l'unica riforma che voi
accettate di portare avanti, probabilmente secondo noi non sarà
sufficiente.
Però se questa è la linea, noi ripetiamo, noi la condividiamo
appieno, quindi voteremo con convinzione questo ordine del giorno e
parallelamente, visto che non c'è la volontà di accettare una
riforma condivisa del turismo da discutere tutti assieme,
presenteremo la nostra riforma. Grazie.
Presidente
- Quindi, Consigliere Viérin, il gruppo UVP
ritira l'ordine del giorno numero 25? Era solo per conferma.
Mettiamo in votazione l'ordine del giorno 12 emendato. Votazione
aperta. Colleghi votate. Votazione chiusa.
Presenti: 35
Votanti: 35
Favorevoli:35
Il Consiglio approva all'unanimità.
Passiamo ora all'esame degli ordini del giorno 9 e 26 che, come
precedentemente annunciato anche dal Presidente del Consiglio,
verranno trattati con una discussione generale unica e con due
votazioni distinte. Chi è che vuole procedere a illustrare? La
parola al Consigliere Chatrian.
Chatrian (ALPE)
- Sì grazie Presidente. Abbiamo...
Presidente
- La parola al Consigliere Viérin.
Viérin L. (UVP)
- Scusi Presidente solo per capire la
logica dell'accorpamento di questi due argomenti che sono
completamente diversi. Cioè al di là del fatto che il 9
effettivamente è sulle partecipate, ma nel merito l'ordine del
giorno numero 26 non ha nulla a che vedere con la questione delle
partecipate- e poi l'illustreremo -, ma sono argomenti
completamente diversi.
Poi non entriamo nel merito, abbiamo sentito che la Presidenza
ha fatto le sue valutazioni. Nell'accorpamento probabilmente non si
è letto fino in fondo quello che c'era scritto e si è così tirato
un po' i numeri, però questo accorpamento sinceramente, rispetto a
altri che avevano una logica, non ha nessun senso di esistere.
Presidente
- Mi era stato comunicato che era stato
chiesto ai proponenti e che andava bene. Effettivamente, viste le
motivazioni, trattiamo separatamente i due ordini del giorno.
Cominciamo con la trattazione dell'ordine del giorno numero 9. La
parola al Consigliere Chatrian.
Chatrian (ALPE)
- Sì grazie, Presidente.
Proprio un anno fa discutemmo una modifica importante per noi
all'interno della finanziaria. I colleghi dell'UVP avevano
presentato un emendamento da noi sostenuto che creava le condizioni
per una potenziale possibilità di mobilità dal comparto unico
regionale verso l'azienda USL e verso tutte le società partecipate,
controllate direttamente e indirettamente. Quindi politicamente si
discusse ed era importante creare, diciamo, questa nuova strada,
questa nuova via. Cioè il Consiglio approvò tale proposta e si
decise di aprire questa opzione, questa porta, queste "briglie",
no, di valorizzare e creare le condizioni per una possibilità di
mobilità del personale del comparto unico. Quindi per i tremila
dipendenti pubblici del comparto regionale più tutto, diciamo, il
facente funzioni degli enti locali si era prevista la possibilità
di mobilità del personale.
Era importante questa premessa perché avevamo aperto una nuova
strada: vista la centralità che ricoprono le società partecipate
regionali nel nostro tessuto socio-economico; viste anche le
discussioni, non solo degli ultimi mesi; visto che la legge n, 7,
oltretutto del 2006, dà la possibilità a questo Consiglio di
indirizzare, dal punto di vista strategico, i programmi
previsionali di tali società; visto e considerato che, a livello
nazionale, si è legiferato in materia: la legge Madia a oggi non ha
ancora i rispettivi decreti - io preferisco chiamarle delibere
attuative, ma dal punto di vista giuridico non è corretto -, ma si
capisce bene, cioè una volta che il legislatore ha approvato la
cornice poi bisogna dargli corpo e gambe e decidere di dare corso
alla decisione degli indirizzi del legislatore.
Questo nostro ordine del giorno, viste le premesse, va in una
duplice direzione. In II Commissione non abbiamo audito tutti
perché non ne abbiamo avuto tempo, ma diverse volte li abbiamo
incontrati e abbiamo riscontrato la necessità che hanno tali
società di utilizzare magari il personale pubblico, il personale
regionale. Cito un esempio, il direttore generale di Finaosta -
viste le incombenze a livello statale della Madia, le modifiche
fatte negli ultimi mesi, negli ultimi anni -, ci ha evidenziato la
necessità di personale qualificato all'interno della sua società.
Questo ordine del giorno cosa dice in più rispetto all'emendamento
che fu approvato dal Consiglio un anno fa? Ma, cerca di fare un
passo in più, quindi impegna il Governo regionale, entro sei mesi,
- se poi sarà entro otto mesi va bene lo stesso -a prevedere che si
ricorra, anche con figure apicali del comparto unico regionale,
alla copertura di posti vacanti o che risultassero necessari
nell'organico di tutte le società partecipate e controllate,
direttamente o indirettamente, per il tramite di Finaosta.
Questo ordine del giorno indubbiamente si collega a quello che
abbiamo discusso ieri sera, quando abbiamo proposto al governo
regionale, alla maggioranza, di ridurre le strutture dirigenziali.
Abbiamo ritirato quell'ordine del giorno, a seguito di un impegno
politico del Presidente ma proprio in virtù anche di questo ordine
del giorno, il numero 9, dove diciamo - e cerchiamo di scriverlo
nero su bianco - "valorizziamo le figure apicali di concorso, di
carriera che ci sono all'interno dell'amministrazione regionale e
possibilmente prevediamo di ricoprire nuovi posti all'interno delle
società partecipate e controllate", viste le incombenze, viste le
necessità e vista anche la complessità comunque non solo della loro
governance
ma, del loro ruolo in questo momento importante.
È questo il primo
volet
, il primo punto.
Il secondo punto invece è volto "ad intensificare quella che è
l'azione di riorganizzazione e di ridefinizione della disciplina di
tutte le società a partecipazione pubblica". Ce lo siamo detti
nelle scorse settimane di non aspettare i decreti che probabilmente
saranno "scaricati" a livello nazionale ma di decidere noi, in
quanto regione, le azioni da mettere in campo per potere
semplificare riorganizzare e rendere più performanti le società
controllate e partecipate.
Ecco, questa è un po' la filosofia di questo ordine del giorno,
cioè, primo: diamo gambe e corso a quell'emendamento approvato
l'anno scorso e secondo: andiamo a intensificare invece le azioni
che vi dicevo poc'anzi. Grazie.
Presidente
- Grazie. Se non ci sono interventi, chiudiamo
la discussione generale. La parola per la replica al Presidente
Rollandin.
Rollandin (UV)
- Il collega Chatrian ha ricordato la
discussione di ieri su questo tema laddove, per quanto riguarda le
figure apicali, avevamo spiegato che la ristrutturazione appena
fatta, che aveva comportato una riduzione importante di figure
apicali, ha assolto a un problema di riorganizzazione momentanea
abbastanza ampio e quindi non riteniamo che a breve ci saranno
figure apicali in esubero. Voi avete correttamente ripreso la
decisione che era stata adottata, visto che esiste
quell'emendamento che ha dato la possibilità di far circolare il
personale.
Ora, il modo con cui viene presentato l'ordine del giorno, che
dà come
imput
il prevedere che si ricorra a quella modalità,
- cioè dire "guarda che tu devi prendere quel personale lì"
-crediamo che in questo momento sia un po' una forzatura,
soprattutto per le figure apicali, e spiego il perché. Anche se
probabilmente nel discorso sulle partecipate, nella sua totalità,
può starci perché posso prendere non solo figure apicali, ma anche
altre figure, i D, gli ottavi livello, che possono essere in
qualche modo spostati per vie più facili. Ma sulle figure apicali
credo che ci sia all'interno di Finaosta una serie di posizioni che
richiedono a volte delle figure particolari che non si ritrovano
necessariamente nell'organico dell'amministrazione regionale. Cioè
dico, è vero che se ho bisogno di un ingegnere prendo un ingegnere
dei lavori pubblici, ma se c'è un ingegnere che va bene ai lavori
pubblici non vedo perché lo devo mandare in Finaosta, e così per
altre figure.
Noi non riteniamo che a oggi sia maturo questo tipo di
indirizzo. Quindi chiaramente non è che possiamo dire a Finaosta:
"tu se devi prendere questo, prendi in Regione" se non ci sono
figure disponibili; oppure se c'è un ruolo importante da ricoprire,
a meno che non ci sia una decisione volontaria di dire "io chiedo
di andare di là" dopodiché si valuta, per carità. Questo è un altro
discorso. Ma da come è impostato questo tipo di impegno, secondo
noi va oltre le attuali possibilità. Diverso è dire "intensificare
l'azione, riorganizzazione e ridefinizione della disciplina delle
società partecipazione a pubblica", abbiamo già detto che siamo
dell'avviso che questo si possa fare. Quindi, se si toglie la prima
parte, sul resto noi siamo disponibili.
Sulla prima parte non è che non siamo d'accordo, perché il primo
punto rafforza solo - come ha detto il collega - la posizione che
era già stata vista con la possibilità che avevamo individuato di
mobilità del personale del comparto unico. Però, capisce, diverso è
"personale nel suo insieme nel comparto", che comprende di tutto,
invece qui si dice "le figure apicali" che è altra cosa, che è
molto più difficile e non riteniamo oggettivamente - poi può
starci, nel comparto ci può stare anche l'apicale che viene
spostato o che lo chiede - di dire: Finaosta per avere personale
deve prendere quello apicale della Regione.
E francamente è difficile da abbinare questa combinazione. Ecco
questa è la ragione per cui o viene emendato... però siamo già
oltre la discussione, quindi, anche se condividiamo il secondo, ci
asteniamo sull'insieme della risoluzione.
Presidente
- Grazie. La parola al Consigliere
Chatrian.
Chatrian (ALPE)
- Sì, grazie Presidente.
Il Presidente ha colto lo spirito con cui abbiamo redatto questo
ordine del giorno, coscienti che il punto 1 poteva ledere
leggermente, forzare la mano. Però la buona intenzione di un anno
fa ha dato pochi risultati, pochi in ordine di grandezza. Solo con
le buone intenzioni, sovente, "non si muove la classifica" da un
punto di vista generale. Lei su questo probabilmente è anche
d'accordo, è un inizio di un percorso e sapevamo che, con il fatto
di prevedere quanto indicato al punto 1, si faceva un passo in più.
Noi riteniamo che questa, quanto meno, sia la strada dei prossimi
anni; lei, ancora ieri sera, ci diceva "abbiamo fatto il possibile
a ridurre 12 strutture su 130 circa e non è stato semplice",
immagino per tutta una serie di ragioni, anche di situazioni di
natura personale e non solo.
Io penso, noi pensiamo come gruppo ALPE, che ogni tanto ci sia
da parte nostra, anche di chi amministra, la difficoltà a far
capire - permettetemi il passaggio - al comparto tutto che quel
"mondo 2010" non esiste più per nessuno e forse, se vogliamo, con
meno risorse, far stare a galla questo sistema, questo modello,
tutti dobbiamo non fare un passo indietro ma un passo avanti. Quel
mondo lì non esiste più e se vogliamo riformarlo, se vogliamo
integrarlo, se vogliamo innovarlo tutti dobbiamo metterci del
nostro e capire che certe cose non potranno più esistere.
Questa era l'intenzione di questo nostro ordine del giorno, al
di là ancora di Finaosta. Ho citato Finaosta perché il direttore ha
fatto l'esempio, potrei farne un altro. Chi ha una qualifica
dirigenziale dovrebbe avere le capacità di dirigere una struttura e
sovente dirigere una struttura significa dirigere altre persone,
che è la parte più delicata, più difficile. Uno può essere nel suo
campo un ottimo ingegnere, un ottimo architetto, un ottimo
economista e lavorare 14 ore al giorno, ma la figura del dirigente
è tutta un'altra cosa. E sappiamo le difficoltà nel dirigere e
accompagnare altre persone, sono aspetti che oltretutto conosco e
ho conosciuto in prima persona, quindi sicuramente non è
semplice.
Però l'
envergure
di questo ordine del giorno era di
dire...citavo prima il secondo esempio, Presidente Rollandin, noi
quando abbiamo udito l'ex consiglio di amministrazione della
Monterosa...si è parlato di una figura, di un direttore generale,
di un apicale: seguendo il nostro ragionamento, perché non
valorizzare delle persone che comunque hanno anche un certo
skill,
(traduzione letterale: talento, capacità) un certo
peso all'interno dell'amministrazione? Che hanno diretto...sì che è
possibile, ma se fosse possibile porteremmo a casa due risultati,
in un'unica soluzione.
Uno: non andremmo ad aggravare di ulteriori spese la Monterosa,
cito un esempio, perché fa parte già del comparto - giusto? - fa
già parte del comparto pubblico all'interno
dell'amministrazione.
Due: si potrebbe magari utilizzare delle persone, delle figure
super apicali che sanno dirigere magari 200 persone, come nel caso
della Monterosa.
E allora, difficile è difficile, però perché non provarci?
Accettiamo la sfida e forse affrontiamola. Questo era lo spirito
del nostro, del nostro ordine del giorno. Noi lo manteniamo questo
spirito, Presidente Rollandin, ha capito perfettamente qual è la
traccia di questo emendamento. Abbiamo capito anche il limite, però
gli esempi che ho portato, che abbiamo portato, vanno in quella
direzione. Proviamoci. Grazie.
Presidente
- Grazie. La parola al Consigliere
Guichardaz.
Guichardaz (PD-SIN.VDA)
- Ma solo per una precisazione.
Credo che l'emendamento - adesso non sono riuscito a tirare fuori
l'elenco degli emendamenti rispetto alla legge finanziaria
dell'anno scorso - fosse un emendamento nostro del Pd, quello che è
stato aggiunto rispetto alla possibilità di mobilità.
Solo per precisare che la mobilità può avvenire con distacco e
comando, perché i meccanismi di assunzione diretta, cioè di
mobilità tra il comparto unico e le partecipate, presuppongono
comunque un sistema diverso. È il motivo per cui noi l'anno scorso
avevamo indicato la modalità del comando e del distacco. Il
distacco avviene con pagamento diretto della retribuzione da parte
dell'ente cedente, il comando comunque presuppone il riconoscimento
delle condizioni di partenza. Questo solo per dire che anche nel
caso in cui si ritenesse di sostituire figure apicali o lavoratori
non è possibile farlo. Allo stato attuale, tra l'altro, credo che
manchino anche le direttive sindacali, non è possibile farlo
direttamente, E lo dico proprio da convinto sostenitore di una
mobilità il quanto più possibile ampia all'interno sia degli enti
direttamente sostenuti dalla Regione e sia delle partecipate
regionali. Questo solo per precisare. Grazie.
Presidente
- La parola al Consigliere Gerandin.
Gerandin (UVP)
- Merci, Président.
Io penso che il collega Guichardaz abbia fatto bene a precisare
alcuni passaggi obbligatori, per cui è assolutamente condivisibile
che non sia possibile effettuare una mobilità tra un comparto e un
settore privato, come può essere quello delle partecipate, perché è
un altro contratto. Ma è assolutamente possibile il discorso del
comando. Questo era lo spirito con cui è stata approvata la legge
lo scorso anno. Quella legge è rimasta lettera morta perché non è
mai stato fatto nessun tipo di incontro con le relazioni sindacali
per provare a creare i presupposti per questo. Ora, per quanto ho
capito, probabilmente non verrà votato questo ordine del giorno.
Però io penso che sarebbe utile - da parte del governo regionale e
anche del collega Guichardaz, che ha sostenuto con noi questa
battaglia - che ci fosse un impegno immediato ad attivare quei
tavoli, in modo che si possa rendere efficace questo tipo di
comando, perché non si può fare mobilità. Su questo ha ragione, ma
il comando si può fare dopo un'intesa, che chiaramente riguarda
anche le parti sindacali. E poi io chiederei magari tra sei mesi di
provare a capire qual è l'effetto di questo...perché la norma
rimane, se ho capito bene. Per cui la possibilità rimane. Se la
possibilità c'è, che non sia uno zero in tabella, dove ai buoni
propositi non corrispondono gli atti. Va fatto questo tavolo, vanno
fissate queste regole, ma soprattutto poi va utilizzato questo
personale, va effettivamente data la possibilità di transitare in
comando. Lo dico perché con un bilancio regionale, con un bilancio
dei Comuni...perché attenzione, io parlo anche di comparto, perché
non dobbiamo solo fossilizzarci sui dipendenti regionali, ci sono
anche i dipendenti degli enti locali perché comunque il comparto è
anche questo. Che ci sia la possibilità di utilizzare il personale
di comparto quando le risorse a disposizione - parlo di enti locali
e parlo di Regione - sono dimezzate, mi pare un'azione di buon
senso.
Capisco come ha detto lei, Presidente, che ci sono difficoltà a
fare della riorganizzazione sui grandi numeri ma qua nessuno perde
il posto di lavoro. Si utilizza esclusivamente del personale,
personale qualificato, personale preparato - può essere dirigente o
può essere personale dipendente non dirigente - ma va utilizzato in
queste società che, fra l'altro, Presidente, come lei ben sa,
dall'anno prossimo transiteranno nel bilancio regionale, per cui
non ci sarà molta differenza se i costi verranno contabilizzati o
direttamente dalla Regione o da una società che transiterà
nell'anno prossimo nel bilancio. Costi saranno. Grazie.
Presidente
- Grazie. Possiamo mettere in votazione
l'ordine del giorno? Votazione aperta. Votazione chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin e Marco Viérin).
Il Consiglio non approva.
Passiamo ora all'esame dell'ordine del giorno 26, presentato dai
colleghi dell'UVP.
Presidente
- La parola al Vicepresidente Rosset.
Rosset (UVP)
- Grazie, Presidente.
Semplicemente per illustrare questo ordine del giorno. Un
argomento che è affrontato da diversi anni, spesso è stato portato
in quest'aula; non vado ad elencarle tutte, ma mi ricordo una
mozione dell'ottobre 2013 - quindi, già da qualche anno - ha
portato poi ad affrontare, con delle riunioni, un disegno di legge,
l'ho citato anche ieri nel mio intervento.
Sulle partecipate va fatta una riflessione, riteniamo che avere
un minimo di trasparenza sia un'opportunità importante per
l'indotto locale, per dare segnali di benefici, di costi. E quindi
l'orientamento è un po' questo, che porta a un impegno, da parte
del Governo regionale, a concludere quell'iter che da tempo è già
stato affrontato con una commissione specifica e quindi, portarlo
al compimento entro l'anno, in modo che, nel primo Consiglio del
2016, si possa, finalmente, arrivare a conclusione di quel disegno
di legge che porrebbe tutta una serie di proposte che andrebbero
nell'ottica di dare quell'opportunità importante a queste società.
Quindi, l'ordine del giorno ha questa valenza: chiudere l'iter di
questa proposta, che da diversi anni è al tavolo di concertazione.
Grazie.
Presidente
- Grazie. Apriamo la discussione. Ci sono
colleghi che vogliono intervenire? La parola al Consigliere La
Torre.
La Torre (UV)
- Grazie, Presidente.
L'intervento anche pacato del collega in qualche modo induce ad
intervenire, essendo il Presidente della Commissione. Innanzi
tutto, le cose sono andate esattamente come ha descritto, e cioè
c'è stata da parte di tutte le forze politiche una grande
collaborazione in commissione- quindi, veramente tutti, nessuno
escluso -, dove si è cercato, attraverso una serie di passaggi, di
arrivare sempre di più ad una condivisione, cercando la
condivisione massima. È chiaro che magari il 100 percento di
condivisione non sempre si riesce a ottenere, però credo che i
lavori per come si sono svolti abbiano raggiunto, già oggi, un 80
percento di condivisione. Credo che, poi oggi - anche parlando con
i colleghi del PD, che hanno vissuto le due fasi della commissione
- anche, addirittura, con gli emendamenti, che in qualche modo con
il Consigliere Guichardaz e il Consigliere Marquis stiamo portando
avanti, c'è una volontà, evidentemente di chiudere in tempi
stretti, come voi chiedete, il lavoro sulle partecipate anche
perché, è emerso all'interno del dibattito anche di oggi,
l'importanza che hanno queste società e quindi, in qualche modo,
credo che sia, per lo meno...poi sarà il Governo che deciderà.
Io voglio sgombrare il campo, come presidente della commissione,
poi sarà il Governo che deciderà. Se c'è questa volontà, se voi ci
chiedete...per quello che riguarda la presidenza della commissione,
io credo che anche da parte nostra ci sia una disponibilità, -
collega Marquis, collega Guichardaz -, penso che, realmente,
veramente in tempi brevissimi - quando ci si dice entro la fine
dell'anno -si possa fare, anche con due sedute un po', come dire,
importanti di qualche ora, credo che noi possiamo raggiungere
tranquillamente la conclusione dell'iter di questa legge e portarla
al primo Consiglio del 2016. Quindi, per quello che riguarda la
commissione, la commissione è a disposizione e ce la può fare.
Grazie.
Presidente
- Grazie. La parola al Consigliere
Chatrian.
Chatrian (ALPE)
- Si, grazie Presidente.
Non ci sono grandi cose da aggiungere, quindi non facciamo
perdere tempo all'aula, per annunciare il nostro sostegno a questo
ordine del giorno proposto dai colleghi. Il punto 1 è molto chiaro,
scritto molto bene, diretto, e rappresenta, assolutamente, il
nostro pensiero, il pensiero del gruppo, quindi "introdurre le
medesime norme utilizzate dalla pubblica amministrazione, in merito
all'introduzione dell'affidamento dei lavori, forniture, beni e
servizi".
Per quanto riguarda il secondo, mi unisco alle proposte del
Presidente La Torre, proprio, sia come tempi, che poi come
contenuti. Ci sono ancora due o tre cose da definire e ogni gruppo
avrà la possibilità di portare all'interno della commissione non le
sue sensibilità ma le sue proposte, sul tavolo, tranquillamente,
nero su bianco, e poi trovare una condivisione che vada,
assolutamente, a tracciare il percorso che da tanti mesi
auspichiamo. Grazie.
Presidente
- Grazie. La parola al Consigliere
Ferrero.
Ferrero (M5S)
- Grazie Presidente.
Io vorrei fare un distinguo, perché, se è vero che bisogna fare
presto per fare un testo di legge che riguarda la riforma delle
partecipate, non vorrei però che il fare presto venga considerato
un metodo sbrigativo per dire: "abbiamo fatto qualcosa e facciamo
magari passare una cosetta che è una cosetta comunque importante e
ci dimentichiamo tutto il resto".
Perché assieme alla necessità di introdurre delle procedure che
siano chiare - cioè, io, se sono dirigente di una partecipata non
posso telefonare e affidare una fornitura di centinaia di migliaia
di euro per telefono senza neanche una lettera, questo è chiaro-,
c'è un'altra esigenza.
C'è l'esigenza anche di andare a toccare la selezione del
personale e quindi introdurre dei criteri per la selezione del
personale che viene assunto nelle partecipate. Sappiamo adesso
perché non ci danno i nomi delle persone assunte al Casinò e al
CVA, perché tutti i nomi sono riconducibili a persone, che
ricoprono cariche politiche, ecco il perché. È presto spiegato.
E, allora, io non vorrei che finiamo tutto entro fine anno e poi
chiudiamo il libro delle partecipate. No, questo non mi sta bene,
ci sono tutto un'altra serie di questioni da trattare, e vi porto
qualche esempio.
Non ci sta bene che qualcuno, che ha avuto delle condanne
penali, vada poi a ricoprire posti nella dirigenza o
nell'amministrazione delle partecipate, perché anche questa è una
cosa che non va bene.
Non ci sta bene che i politici trombati, recenti e meno recenti,
vadano a ricoprire posti di amministratore nei consigli di
amministrazione delle partecipate. Ne abbiamo a iosa, li abbiamo
anche citati e, tra l'altro, ricordiamoci bene che sono politici,
che si prendono la loro pensione, si prendono il vitalizio dalla
Regione e si prendono lo stipendio della partecipata che, alle
volte, ammonta a centinaia di migliaia di euro.
Quindi, su questo ordine del giorno, il punto 1 va benissimo, ma
il punto 2, facciamo in fretta prima di Natale, chiudiamo il libro,
non va bene. Quindi, io annuncio l'astensione su questo ordine del
giorno, non perché non ci sia qualche cosa che va nel senso di
migliorare le cose, ma perché non vorrei che ci fosse il solito
inghippo della serie: "cerchiamo di fare gli affidamenti delle
forniture bene e poi ci ficchiamo sempre dentro i nostri, un po' a
turno: uno a me, uno a te" e alle volte, insomma, fa comodo,
no?!
Quindi, il vero problema delle partecipate è la trasparenza
sulle assunzioni e sull'individuazione della dirigenza e degli
amministratori. Su questo, noi vogliamo essere chiari, non
condividiamo quello che è successo in Monterosa, non lo
condividiamo assolutamente. I politici facciano i politici e stiano
fuori dai consigli di amministrazione. Mettiamoci dei manager,
delle persone preparate che sappiano risollevare la sorte delle
nostre partecipate.
Presidente
- Grazie. Ci sono altri interventi? La parola
al Presidente Rollandin.
Rollandin (UV)
- Si, grazie Presidente.
Condividiamo lo spirito con cui è stato presentato questo ordine
del giorno, tenuto conto che, se non ho capito male, c'è una
disponibilità, al di là di quello che diremo, a procedere, comunque
con i tempi dovuti, vorremmo solo chiedere di rileggere e vedere se
troviamo un accordo.
Qui c'è "introdurre le medesime norme utilizzate dalla pubblica
amministrazione" e proporremmo di prevedere, "introdurre norme in
merito all'affidamento dei lavori, alla fornitura dei beni e
servizi e criteri di selezione delle ditte inviate", togliendo
"come criterio da utilizzare all'interno del panorama delle dette
società", dicendo, "per rafforzare i principi di trasparenza...", e
il resto tutto uguale, successivamente. Perché questo? Perché il
discorso delle medesime norme può creare qualche problema nei
confronti di una gestione diversa da quella pubblica, "Che ci siano
norme di trasparenza"...quindi tutto uguale alla parte vera
dell'indirizzo, contenendo solo quel cambiamento lì.
Per quanto riguarda il punto 2, al di là dell'impegno che adesso
è stato preso, ritenevamo di concludere l'iter della II Commissione
del testo di legge in tempi brevi. Poi se avverrà entro 15 giorni,
va benissimo, ma non indicare specificatamente i tempi anche
accogliendo le valutazioni effettuate. Quindi, ripeto, sarebbe solo
da introdurre "norme in merito all'affidamento", poi tutto uguale:
"dei lavori, di beni, di servizi e dei criteri di selezione delle
ditte invitate", poi andare "al fine di rafforzare principi di
trasparenza" e tutto uguale. E, poi, in fondo, "concludere l'iter
in II Commissione di un testo di legge in tempi brevi". Credo che
lo spirito sia questo. Grazie.
Presidente
- Grazie. La parola al Vicepresidente
Rosset.
Rosset (UVP)
- Grazie, Presidente.
Brevemente, come ho detto, lo spirito era quello di chiudere
questo cerchio, di portare a termine questo argomento che è in
discussione da anni. Nessun problema nell'accettare questo
emendamento e anche sul fatto di affrontare in tempi brevi, così
questo può accontentare anche il gruppo del Movimento 5 Stelle, non
accelerando troppo questa azione, e permettere, magari, di
affrontare con più serenità l'argomento. Grazie.
Presidente
- La parola al Consigliere Chatrian.
Chatrian (ALPE)
- Sì, grazie Presidente.
Ma, probabilmente la fretta ci ha condizionato, immaginavamo che
ci fosse intenzione da parte del Governo di valutare positivamente
il punto n. 1. La trippa è sul punto numero 1, il secondo chiede di
essere un po' rapidi. - Come? Sì - Tanto è vero che ho rilanciato
la proposta del collega La Torre, dicendo che ci sono degli aspetti
che dobbiamo ancora affinare e nel mio intervento, ieri, ho fatto
qualche esempio, perché sono situazioni importanti -, dove conosco
un po' di più, nella Valtournenche - che stanno andando in
direzioni che per noi non sono accettabili.
A questo punto, noi ci riserviamo...perché, nel momento in cui
il Presidente Rollandin ci fa la proposta di modificare il punto
numero 1, dove la forza del punto numero 1 era quella comunque di
inserire l'introduzione "le medesime norme utilizzate dalla
pubblica amministrazione"...io chiedo se c'è l'intenzione di
fermarsi e fare una Capigruppo. Se c'è l'intenzione, noi siamo a
disposizione, se invece...no, io, chiedere è lecito, penso, ma nel
momento in cui viene emendato e tolto, "utilizzate dalla pubblica
amministrazione"... i proponenti hanno fatto una proposta, la
controproposta del Presidente Rollandin...d'accordo, ritiro le mie
considerazioni, che ho fatto a voce alta, nessun problema.
Però - solo per non passare per...non dico il vocabolo -, già
oggi tutte le società citate in premessa, sottostanno a delle
regole del 163, codice degli appalti 2006, tranne CVA, che le sue
telefonate le fa direttamente, non solo per centinaia, migliaia di
euro, ma anche per qualcosetta di più - collega Ferrero - quindi,
nel momento in cui viene modificato, "utilizzato dalla pubblica
amministrazione", viene a meno, comunque, l'impostazione del punto
numero 1.
Avevo capito che la cosa era già oltre e, quindi, c'era, come
dire, la volontà di approvare, così come era scritto, questo ordine
del giorno. A questo punto noi ci asteniamo su questo ordine del
giorno, perché nel momento in cui ci togliete "utilizzate dalla
pubblica amministrazione", le regole sono completamente modificate.
Grazie.
Presidente
- Grazie. La parola al Consigliere Viérin.
Viérin L. (UVP)
- Merci, Président.
Ma, per mettere un po' d'ordine nella discussione, intanto
perché noi avevamo capito che era la commissione che si occupava di
questo tema, quindi, al di là del dibattito oggi in Consiglio, le
linee sono già tracciate. Il Presidente La Torre si è preso
l'impegno di concludere l'
iter
, il Governo ci ha proposto di
modificare leggermente le premesse e di togliere, effettivamente,
un impegno che poi potrebbe anche rivelarsi, insomma, più realista
del re. Se poi non abbiamo i tempi materiali per concludere, perché
è lì da due anni, non si capisce perché adesso in 15 giorni...Ma
quello che noi volevamo portare all'attenzione di questo Consiglio,
l'abbiamo detto in premessa, è semplicemente la richiesta di
chiudere questo iter, poi, come si chiuda è, giustamente, facoltà
della commissione.
Quindi, tutti i distinguo - in quest'aula, fuori da quest'aula,
in commissione - ci sono già stati, ci saranno e ognuno di noi,
ogni forza politica apporterà all'interno della commissione la
propria sensibilità e si chiuderà l'iter - come ogni volta in cui
si parla di una legge condivisa - cercando di tener conto di tutte
le sensibilità e su questo dobbiamo rendere onore al Presidente La
Torre e alla commissione, perché, se ci sono stati dei ritardi in
questo anno, non è stato solo colpa della commissione, ma del fatto
di voler chiudere a tutti i costi con una unanimità.
Quindi, al di là di tutto ciò che si può dire qui in aula, per
noi l'importante è che ci sia la codificazione dell'iter che si
conclude con le premesse, che sono molto importanti per noi, perché
il Consiglio codifica quello che già era stato demandato alla
commissione con quella risoluzione famosa, che era stata approvata
qui in Consiglio.
Al di là di tutto, ci dispiace che non tutti aderiscano a questa
iniziativa, ma capiamo che effettivamente e probabilmente il resto
del dibattito si farà in commissione, al di là di questa parte di
dibattito qui in aula.
Per quanto riguarda le partecipate, noi crediamo che,
effettivamente, ci siano dei temi che sono superati, la questione
dei pensionati oggi è normata. La questione dei pensionati - ne
abbiamo dibattuto tante volte -oggi è normata e diventa, con il
decreto del Governo Renzi che viene recepito, un qualcosa in
evoluzione, rispetto a quello che già noi avevamo previsto. Abbiamo
affrontato la questione dei compensi, la questione della
trasparenza, la questione dei tetti massimi, ecco, ogni sensibilità
ha cercato di portare la propria esperienza. Oggi, effettivamente,
tutti si sono espressi e per noi è giunto il momento di chiudere
questo iter.
Ci affidiamo alla commissione, dove quasi tutte le forze sono
rappresentate; non è proprio così, ma insomma, è un'ampia
commissione, tutti però possono partecipare, tutti sono stati
invitati a portare il loro contributo. Se non è fine anno, è
l'inizio di gennaio, per noi va bene, sono tempi brevi. Per noi è
sufficiente - con l'accordo del Presidente La Torre, qui in aula -,
che sia per i primi di gennaio.
Ripetiamo e concludo, per noi è importante che ci sia un impegno
formale del Consiglio, perché è il Consiglio che sollecita sé
stesso a chiudere un iter che doveva già essere chiuso.
Quindi, personalmente e anzi a nome del gruppo UVP, siamo
soddisfatti su questa questione delle partecipate, anche con la
logica che, piuttosto che niente, è meglio che, almeno, qualche
cosa si faccia e che metta un po' di ordine in questo panorama.
Grazie.
Presidente
- Grazie. Possiamo mettere in votazione
l'ordine del giorno emendato. Votazione aperta. Votazione
annullata. Consigliere La Torre, si è alzato, non l'ho visto, non
si era prenotato e quindi non le ho dato la parola. Comunque,
votazione annullata e la parola al Consigliere La Torre.
La Torre (UV)
- Siccome questo è un argomento importante,
non a caso, lo abbiamo tenuto un anno e mezzo in commissione,
facendo uno sforzo - come è stato detto da qualcuno -, molto
faticoso, da parte di tutti, di trovare la massima condivisione,
perché su argomenti di questo genere, è importante che ci sia una
base solida di convincimento.
Mi sembra di capire che, si era creato un attimo così, di
difficoltà. Lo sforzo che stavo cercando di fare...perché io penso
che, se togliessimo proprio il punto 1 - ci siamo detti di assumere
questo impegno in commissione, di proseguire in tempi brevi, con
l'impegno serio di chiudere - anche voi non avreste la necessità di
astenervi, perché questo voto di astensione mi dispiacerebbe, visto
che fino a oggi, anche con l'ALPE, siamo sempre riusciti, in
qualche modo, a procedere.
Quindi, magari, togliendo proprio completamente il punto 1, noi
potremmo tranquillamente avere un voto il più ampio possibile.
Presidente
- La parola al Vicepresidente Rosset.
Rosset (UVP)
- E' vero che l'obiettivo è quello di
chiudere il cerchio, però credo che il collega Laurent Viérin sia
stato estremamente chiaro nell'affermare che non vuol dire che
accettando l'emendamento della Presidenza poi in commissione non si
possa avere ampia discussione sui vari criteri. Ci saranno tutte le
possibilità che uno vuole. Quindi noi il primo punto comunque lo
manteniamo perché è un punto di impegno, impegno di affrontare
anche i criteri.
Io non credo che togliere "utilizzata dalla pubblica
amministrazione" possa condizionare la risoluzione del disegno di
legge che andremo a proporre. Quindi noi manteniamo questo punto e
poi se non c'è l'unanimità non è che questo implichi questa grossa
gravità. Credo che è un impegno ad affrontare un disegno di legge.
Se vogliamo chiuderlo, c'è l'opportunità, c'è la possibilità.
Grazie.
Presidente
- La parola al Consigliere Viérin.
Viérin L. (UVP)
- Sì, tanto per capirci è chiaro che se
si toglie il punto 1 possiamo rifare l'ordine del giorno, nel senso
che è l'unico punto di contenuto che rimane, rispetto a un
indirizzo che in commissione già esiste. Se ai colleghi già poteva
non piacere il fatto che si toglieva una parola, se si toglie
addirittura l'indirizzo, io non so, però lo ha detto bene il
collega Rosset. Noi abbiamo semplicemente voluto chiedere la
conclusione dell'iter con degli indirizzi ben precisi che vengono
codificati e riprendono ciò che oggi è stato dettato in commissione
in termini di principio. Grazie.
Presidente
- Grazie. La parola al Consigliere
Chatrian.
Chatrian (ALPE)
- Sì, grazie Presidente.
Solo per mettere un elemento in più sul tavolo. Riteniamo
fondamentale il passaggio inserito dai colleghi in questo ordine
del giorno, nel momento in cui si impegna il governo regionale a
introdurre le medesime norme utilizzate dalla pubblica
amministrazione. Questo è il
fil rouge
che da sempre abbiamo
cercato di portare all'interno di questo Consiglio e nelle
Commissioni.
Comunque discuteremo in commissione, approfondiremo in
commissione e presenteremo in commissione. Poi - se non ci saranno
le condizioni, perché l'idea sarà quella di fare una legge e
portarla comunque in aula - ringraziamo il Presidente La Torre che
ha comunque cercato e ha capitolo spirito con cui noi affrontiamo
un tema così delicato. Quindi la "palla", assolutamente, alla
commissione competente, che potrà tranquillamente entrare nel
merito e creare le condizioni su cui da un po' di tempo discutiamo,
delle quali noi pensiamo che soprattutto le aziende locali abbiano
la necessità per avere una pari opportunità nelle selezioni del
personale; anche solo ieri mattina abbiamo fatto degli esempi di
situazioni che condanniamo: in questo momento tali società non
garantiscono assolutamente le pari opportunità ai valdostani.
Grazie. E quindi ci asterremo su questo ordine del giorno
emendato.
Presidente
- Se non ci sono più interventi possiamo
mettere in votazione l'ordine del giorno emendato. Votazione
aperta. Colleghi votate. Votazione chiusa.
Presenti: 35
Votanti: 28
Favorevoli: 28
Astenuti: 7 (Bertin, Certan, Chatrian, Cognetta, Ferrero,
Morelli e Roscio).
Il Consiglio approva.
Proseguiamo ancora con un ordine del giorno prima
dell'interruzione dei lavori. L'ordine del giorno numero 27
dell'UVP. Chi vuole illustrarlo? La parola al Consigliere
Nogara.
Nogara (UVP)
- Oui, Monsieur le Président.
Bene, siamo consapevoli del fatto che i diversi problemi che
interessano il mondo agricolo valdostano non sono di così facile
soluzione, anzi. Ma abbiamo cercato di sottoporre all'attenzione
del Consiglio proposte realizzabili, credibili su cui comunque
siamo aperti a una discussione costruttiva. Nel nostro ordine del
giorno, proprio per le problematiche che ci sono nel mondo
agricolo, il primo impegno è questo: "affinché l'assessorato
agricoltura e risorse naturali si faccia promotore della revisione
del disciplinare di produzione della fontina con l'obiettivo
principale di differenziare la produzione d'alpeggio, chiaramente a
scalare le altre produzioni". Questo è il primo punto.
Io vorrei sottolineare che questi punti che abbiamo portato su
questo ordine del giorno non sono punti che noi abbiamo deciso di
inserire, ritrovandoci fra di noi nelle riunioni e. Sono richieste
- che penso anche lei Assessore, anche voi Giunta e tutti quelli
che sono in questo Consiglio - quando si è in una discussione con
gli agricoltori saltano fuori. Questo il primo punto che le ho
esposto è un punto che se ne parla ormai da anni.
È chiaro - come le dicevo e come le ha detto prima il mio
collega Viérin - che noi cerchiamo in questi ordini del giorno di
fare delle proposte che possono essere cambiate o aggiustate e che,
al limite, possono essere portate nelle commissioni.
Secondo punto è quello di intervenire - come già è stato
evidenziato nella presente risoluzione - nella riorganizzazione di
Area.
Terzo punto è portare in III Commissione consiliare
l'istituzione della figura del veterinario aziendale e a prevedere
una proposta di legge in merito. Ecco, di questo, e mi riferisco
all'Assessore Fosson, è da un po' che se ne parla. Il Collegio dei
veterinari, l'associazione dei veterinari lo sta proponendo in
tutte le regioni d'Italia. Non è per portare sempre a esempio altre
regioni, ma in diverse regioni del Nord ormai praticamente
dappertutto, ci sono questi veterinari d'azienda. E i veterinari
d'azienda non sono da confondere con i veterinari dell'USL. I
veterinari dell'USL sono una cosa, i veterinari d'azienda sono
un'altra cosa. In questo momento, i veterinari d'azienda nella
nostra realtà potrebbero essere i veterinari che adesso lavorano
nell'Anaborava, dove una parte viene riconosciuta dall'Anaborava
per il lavoro che fa e una parte viene riconosciuta dagli
allevatori, principalmente se si tratta di veterinari. E questa
organizzazione dovrebbe essere codificata.
Il quarto punto: "per attivare sin da subito nuove forme di
sostegno a chi applica tecniche corrette per la diminuzione di gas
ad effetto serra nelle stalle e oltre a altri fattori, cattivi
odori", eccetera. Sappiamo che questo è previsto anche dal PSR,
soprattutto per i gas serra. È un'iniziativa che avevamo portato in
diversi Consigli fa e già qualcosa si sta muovendo sul
territorio.
"Ad attivare un protocollo di valorizzazione della produzione di
carne valdostana rivedendo il sistema di macellazione e lavorazione
delle carni in azienda sia per autoconsumo che per la vendita"
"Creare uniformità tra USL e enti pubblici dei capitolati in
merito alla costruzione di fabbricati e infrastrutture agricole".
Questo punto - si riferisce anche a una precedente interpellanza
che era stata portata qui in Consiglio regionale - è presentato per
far notare, dati alla mano e capitolati alla mano, le incongruenze
tra i capitolati in possesso all'USL e in possesso
all'amministrazione regionale. Infatti, quando qualcuno costruiva
un fabbricato rurale andava in base a quello che era il capitolato
dell'agricoltura. Poi quando era il momento di avere tutte le
autorizzazioni, arrivava l'USL e diceva: "questo devi cambiarlo, il
rubinetto devi metterlo a pedale, l'altro devi spingerlo con il
sedere, questo devi alzare le mani", cioè c'erano tutte queste cose
che, diciamo, creavano tensione soprattutto nel nostro mondo
agricolo, degli agricoltori. Allora sarebbe opportuno riuscire a
uniformare tutto.
Ultimo punto: "ad attuare una norma riferita al recupero degli
appezzamenti incolti, abbandonati o non sufficientemente coltivati
nelle zone terrazzate a vocazione viticola". Ecco, probabilmente il
mio collega Grosjean avrà poi qualcosa da dire anche su questo.
Sappiamo che sul PSR sono previsti dei contributi per i muri a
secco, ma questo ha tutta un'altra funzione. Noi abbiamo anche
intenzione di portare in III Commissione una proposta di legge in
merito. Grazie per le risposte.
Presidente
- Grazie. La parola al Consigliere
Grosjean.
Grosjean (UVP)
- Merci.
Per quanto riguarda i primi sei punti, condivido, non sto a
ripetere.
Vorrei solo approfondire un attimo l'ultimo punto. Io credo che
in questo momento uno degli obiettivi di tutti gli assessorati sia
quello di creare dei posti di lavoro. Nel settore viticolo c'è
spazio. Nel settore viticolo abbiamo zone evocate che meritano una
grande attenzione e quindi io sono convinto, noi siamo convinti,
che un'ulteriore sforzo, oltre alle misure che sono già previste, e
non parliamo di cifre esagerate, sarebbe opportuno. Noi abbiamo già
predisposto una bozza di legge, che presenteremo a giorni in
commissione, proprio per dare una svolta a questo settore. Svolta
che potrebbe essere una prova pilota poi riportata anche in altri
settori. Non è detto che ci sia solo la viticoltura. Però
l'obiettivo è quello di provare in qualche modo a stabilizzare
delle persone sul territorio. E attenzione. Si parla di giovani
agricoltori, ma ci sono anche gli esodati, i licenziati che magari
non sono più giovani agricoltori, ma hanno ancora 20-30 anni da
lavorare. E magari hanno più di 40 anni. Quindi, secondo la nostra
idea, bisognerebbe fare attenzione anche su questo settore con una
normativa innovativa che probabilmente potrebbe andare a reperire i
fondi proprio su tutte le misure previste per il paesaggio, per il
mantenimento dell'ambiente e tutti quegli aspetti che l'Assessore
ci aveva annunciato al forte di Bard in occasione di
Vins
Extrêmes
.
Presidente
- C'è spazio ancora per un intervento. Se non
ci sono interventi chiudiamo la discussione generale. In
discussione generale interviene l'Assessore Testolin.
Testolin (UV)
- Sì grazie Presidente.
Sì, intervengo in discussione generale per cercare di riassumere
le indicazioni tracciate da questo ordine del giorno e sottolineate
dai proponenti. All'interno di questi punti che sono stati
esplicitati ce ne sono alcuni che assolutamente condividiamo e che
hanno già visto l'attivarsi in merito da parte dell'assessorato,
cercando di entrare in una filosofia mirata a intervenire là dove
si può, non con l'apporto di risorse, che evidentemente in questo
momento latitano, ma con degli interventi che possano snellire per
certi versi l'attività degli agricoltori, renderla più lineare e
priva di incertezze, e dare delle opportunità.
Evidentemente, è stato sottolineato più di una volta, il ruolo
dell'assessorato non sta nella capacità di poter incidere
direttamente sull'aumento del valore di un prodotto, ma di mettere
a disposizione degli strumenti che possono essere valorizzanti
all'interno di un'azienda, per permettere di accrescere il valore
delle produzioni della stessa. Questo è il punto, è quello che è
successo, ad esempio per quanto riguarda le produzioni di carne
valdostana e la valorizzazione della stessa. È stato approvato nel
dicembre scorso, mi sembra il 2014, con delibera 1820, un progetto
che andava proprio nell'ottica di trasformare all'interno
dell'azienda, secondo dei criteri e secondo delle indicazioni che
venivano fissate dall'USL, le produzioni di carne di produzione
aziendale.
Questo permetteva non la macellazione all'interno dell'azienda,
che è prevista esclusivamente per uso familiare, ma, una volta
macellata, la trasformazione e la lavorazione della carne così come
l'essiccazione, finalizzate alla commercializzazione, potevano
avvenire all'interno dell'azienda.
E per questo sono stati attivati dei progetti pilota, a cui ha
aderito prevalentemente chi è della bassa valle. Questa
sperimentazione sta arrivando alla conclusione con esiti
decisamente interessanti, che poi si potranno anche eventualmente
condividere. Parallelamente a questo tipo di discorso è stato anche
attivato - su sollecitazione, su confronto anche con l'AREV - un
percorso di avvicinamento per i trasformatori e le aziende di
allevamento, le quali possono attivare dei percorsi di
collaborazione per ottenere le lavorazioni a dei prezzi più
interessanti, e poter poi commercializzare, assumendosi quindi
l'onere della commercializzazione, ma acquisendo anche i vantaggi
che possono derivare dal fatto di vendere direttamente il proprio
prodotto.
Questo è un accordo
in itinere
che però verrà chiuso a
breve tra AREV e alcuni trasformatori, quindi crediamo che con
questo tipo di iniziativa - nata proprio dal basso come era stato
sottolineato anche dai proponenti - sia data una risposta a questo
tipo di azione. Per quanto riguarda invece i due punti relativi ad
attivare delle misure di sostegno a chi applica tecniche corrette
per la diminuzione dei gas serra, sottolineo come all'interno del
PSR ci siano delle corsie preferenziali o comunque dei punteggi
aggiuntivi all'interno della graduatoria che va a determinare la
priorità di finanziamento dei vari interventi e che tiene
assolutamente conto - così come tiene conto anche di altre
peculiarità relative al paesaggio o alla localizzazione
dell'azienda - anche di questo tipo di appoggio. Quindi diciamo
che, intrinsecamente all'interno del PSR, viene data una risposta
in questo senso.
Per quanto concerne invece l'ultimo punto: "ad attuare una norma
riferita al recupero degli appezzamenti incolti, abbandonati, non
sufficientemente coltivati nelle zone a vocazione viticola
terrazzate", evidentemente l'attenzione, già nella scorsa
programmazione, era stata quella di privilegiare questo tipo di
impianti nella possibilità di recuperare i muretti a secco. Era una
misura estremamente interessante, anche perché finanziata al 100
percento - nella prossima programmazione sarà comunque finanziata
al 90 percento - quindi un intervento che può essere considerato
importante, così come può esserlo quello concernente i giovani
agricoltori che possono dedicarsi, come diceva il collega Grosjean,
a questo tipo di attività di recupero in zone che possono essere
particolarmente votate alla viticoltura, anche se qualche volta poi
le zone scelte sono diverse. È chiaro che, in quel caso, sono delle
scelte aziendali che vanno a essere orientate. Quello che è altresì
interessante è che, sempre all'interno del PSR, ci potranno essere
delle opportunità per piccole bonifiche che possono andare
effettivamente anche in questo tipo di direzione. Quindi da quel
punto di vista crediamo che una risposta possa trovarsi all'interno
delle opportunità che offre il PSR.
Per quanto riguarda il primo punto, quello dedicato alla
fontina, credo che sia di assoluta rilevanza l'attenzione nei
confronti di questo tipo di prodotto, - soprattutto per la fontina
di alpeggio -, sottolineata anche dalle attività che vengono messe
in campo per cercare di valorizzarla.
Evidentemente ci può essere un maggiore stimolo da parte
dell'assessorato, quindi se l'intenzione è di andare a valorizzare
il prodotto, crediamo che ci si possa assolutamente allineare,
magari, se lo ritenete opportuno, convergendo su una definizione
che sia un po' meno rigida e che dia più possibilità di capire
quali possono essere gli interventi che, assieme al consorzio di
tutela, possono essere attivati sul territorio. Quindi sarei per
proporre, in questo caso, un emendamento che reciterebbe così:
"affinché l'assessorato all'agricoltura e risorse naturali si
faccia promotore presso il consorzio tutela fontina, al fine di
verificare le azioni da intraprendere per una maggiore
valorizzazione della fontina d'alpeggio, in modo da dare una
risposta che possa poi essere anche condivisa con chi produce".
Per il secondo punto, direi che già a monte c'era un discorso di
condivisione, di fare delle opportune valutazioni. E mentre mi
trovo pienamente d'accordo con il discorso di attività già iniziate
dagli uffici dell'assessorato all'agricoltura, per quanto concerne
invece le regole che vanno a fissare gli standard costruttivi
relativamente agli edifici e ai fabbricati delle infrastrutture
agricole - questione già sollevata a suo tempo, di cui
l'assessorato si è già fatto carico del coinvolgimento in questo
percorso dell'USL -proporrei una minima modifica che reciterebbe:
"come continuare l'attività già iniziata dagli uffici
dell'assessorato all'agricoltura al fine di una condivisione tra
USL e regione in merito all'allestimento del manuale degli standard
costruttivi e riferito alla realizzazione dei fabbricati e
infrastrutture agricole".
Questo per dire che, se condividiamo questi tre punti, noi
saremmo per limitare l'ordine del giorno a questi tre punti,
rendendoci evidentemente disponibili poi a un confronto se i
proponenti di questo ordine del giorno vorranno ampliare i loro
dibattiti su altre tematiche in III Commissione o diversamente. Per
quanto riguarda l'ordine del giorno siamo disposti ad accettarlo,
se vengono condivisi questi tre punti così come sono stati letti.
Grazie.
Presidente
- Grazie Assessore. Collega Nogara, scusi,
prima di lasciare la parola. Visto che gli accordi erano di
interrompere dalle 20 alle 21 per la pausa, proporrei, se i
colleghi sono d'accordo, di terminare questo ordine del giorno
senza voler comprimere il dibattito, a meno che ci siano troppi
interventi, altrimenti interrompiamo subito. Va bene, la parola al
consigliere Nogara.
Nogara (UVP)
- Merci Monsieur le Président.
Sarò brevissimo. Come avevo già preannunciato quando ho iniziato
a commentare questo ordine del giorno, noi siamo qui per portare un
qualcosa di positivo al mondo agricolo valdostano. Ci siamo già
anche un po' confrontati, le piccole modifiche, che non sono
sostanziali, agli articoli sui i punti che abbiamo già portato
vanno bene, per noi non ci sono problemi. L'unica cosa che metterei
all'ultimo punto, quello dei capitolati, è che ci fosse almeno un
termine. Se l'assessorato ha già cominciato le riunioni, visto che
i lavori sono già cominciati, mettiamo magari che entro due mesi,
entro tre mesi almeno...Vabbè, io spero che si metta tutto
l'impegno possibile in termini ragionevoli. Scriviamo almeno
che...sì, sì ho capito però visto che adesso, non è per far
polemica, ma non è che ci sia nell'assessorato quella gran mole di
lavoro al punto che non si possano mettere un po' di persone che
seguano queste pratiche. Se mettiamo almeno un termine ragionevole,
almeno così riusciamo a procedere.
Allora i tre punti possono andare bene. Per due punti, quello
dei gas serra con il PSR e poi anche quello per la produzione di
carne bovina, io le chiederei, per cortesia, per quest'ultimo, di
mandare in commissione qualche suo dirigente o qualcuno dell'ARER a
spiegarcelo perché io di questa cosa, mi sembra che si chiamino
"pacchi famiglia", una cosa del genere per la carne, ne ho solo
sentito parlare. Sarebbe interessante che o qualcuno
dell'assessorato o quelli dell'ARER venissero a esporci il progetto
e dirci se funziona. Siamo contenti di questa iniziativa, però le
chiedo che almeno vengano in commissione a presentarci quello che
è.
Per il gas serra, noi avevamo già discusso sul PSR con il
dirigente, il dottor Bredy, che ci aveva detto che era un elemento
che si poteva inserire nel PSR anche in un secondo tempo, perché
non era tanto riferito all'allevamento, ma interessava soprattutto
l'atmosfera, l'ambiente naturale. Perciò penso che sia una cosa
fattibile e non sarebbe male se anche, al limite, il dirigente
potesse venire in III Commissione a spiegarci questa cosa.
Per il resto ci sono le due proposte che le avevamo fatto sui
veterinari d'azienda, noi proporremo in III Commissione la nostra
proposta di legge, per carità, poi può essere buona, essere
cattiva, questa era solo un'iniziativa che noi volevamo proporre e
volevamo mettere in elenco, però è chiaro che -come anche la
discussione che c'è stata prima - sono cose che poi si vedranno in
commissione. Sono cose che si vedranno in commissione. Chiederemo
anche delle audizioni con i veterinari, chiederemo delle audizioni
con tutti per capire se qui, in Valle d'Aosta, è fattibile un
progetto del genere. Per l'ultimo punto lascerei la parola al mio
collega che è più avvezzo di me a queste tematiche. Grazie.
Presidente
- La parola al Consigliere Grosjean.
Grosjean (UVP)
- Sì solo per ribadire sul punto dei gas
serra. Le aziende andranno fra qualche mese a fare le domande di
sostegno del PSR, quindi bisognerà cercare di procedere, non alla
fine dell'anno, ma entro i tempi necessari per poter aderire alla
misura perché -
bon
, il 2015 è già passato - andremo con il
2016, quindi bisognerebbe riuscire a garantire...entro la
presentazione delle domande.
Per quanto riguarda l'ultimo punto, e in generale un po' per
tutto, lo spirito con cui avevamo fatto questi ordini del giorno
era proprio quello di cercare di portare una collaborazione per
cercare in qualche modo di rilanciare questo benedetto settore
agricolo. Vedo che in parte è già fatto, in parte sta partendo,
purtroppo quello che manca -, che abbiamo già criticato in tante
occasioni anche per altre cose - è il trasferimento di
comunicazione, cioè di tutte queste cose - è un anno che si fa il
discorso della carne -, non si sa niente e quindi non sarebbe male
- non solo per l'assessorato dell'agricoltura, ma per tutti gli
assessorati -, informare la commissione a mano a mano che i
progetti vanno avanti, di modo che si possa essere aggiornati sui
tempi.
Noi presenteremo qualcosa di specifico non per tutta la Valle,
probabilmente solo per una zona, la più critica della Valle dove,
veramente, non mi dispiacerebbe immaginare di creare dei nuovi
posti di lavoro, cioè poter inserire qualche nuova azienda e avere
un recupero di ettari di superficie in queste zone con tutti i
vantaggi che ne deriverebbero - parliamo evidentemente di bassa
valle perché se parliamo di terrazze parliamo di bassa valle -
magari prima che arrivino gli Americani a comprare i terreni, come
succede a Carema.
Presidente
- Grazie. Se non ci sono altri interventi
possiamo mettere in votazione l'ordine del giorno con le modifiche
proposte dall'assessore. Apriamo la votazione. Votazione aperta.
Votazione chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Colleghi, come da accordi, un'ora di pausa, quindi il Consiglio
è riaggiornato alle 21 e 15.
Si dà atto che la seduta è sospesa dalle ore 20.10 alle ore
21.20 e che alla ripresa dei lavori assume la presidenza il
Presidente Marco Viérin.
Viérin M. (Presidente)
- Buonasera a tutti. Riprendiamo i
lavori con l'ordine del giorno numero 28, presentato dall'UVP. Chi
intende prendere la parola? La parola al Consigliere Laurent
Viérin.
Viérin L. (UVP)
- Merci Monsieur le Président.
Mah, nei vari argomenti che abbiamo deciso di trattare, abbiamo
pensato di abbordare il tema energetico sotto un punto di vista
applicativo, di vantaggi per la comunità. E questo nostro ordine
del giorno, dal titolo
Per un'energia pulita, ma soprattutto
accessibile,
parte da una considerazione: abbiamo parlato tante
volte in quest'aula di energie pulite, di volontà di avere una
Valle d'Aosta che fosse al passo con i tempi - ma, soprattutto,
considerate le prerogative e le risorse che ha - di una Valle
d'Aosta pulita, una Valle d'Aosta elettrificata, una Valle d'Aosta
green
.
Al di là del fatto che vengano o meno
recepite, peccato che poi tante iniziative - che in questo
Consiglio sono state presentate da tanti e approvate da molti -
diventano poi, nella fase applicativa, spesso non compensate e non
misurate in termini di economicità, rispetto a quello che dovrebbe
essere un settore favorito dalle politiche e dalle linee di
indirizzo. E mi spiego meglio. Com'è che si percepisce se una
comunità crede nel risparmio energetico, crede in queste politiche
green? Sicuramente dagli aiuti, dal sostegno, dalle leggi di
settore, da tutto ciò che è un indirizzo. Facciamo degli esempi: se
la Valle d'Aosta favorisce la geotermia, favorisce il solare,
favorisce il fotovoltaico - nel tempo sono state pensate delle
misure di sostegno attraverso le leggi di settore; poi modificate o
abolite con la riduzione o l'abolizione dei contributi - comunque
esiste un indirizzo che dice: la Valle d'Aosta investe nel settore
del risparmio energetico. È chiaro che la prima idea, per
un'impresa, per un privato, che vanno a fare una scelta che costa
di più - perché spesso queste tecnologie o comunque queste
applicazioni costano di più - è che nel tempo dovrebbero vedere un
investimento iniziale cospicuo ma poi nel tempo un risparmio
spalmato negli anni. E spesso, se pensiamo all'elettrificazione,
pensiamo che - dopo tanti anni e nel passato recente - siamo
tornati proprietari di una prerogativa incredibile: le nostre
acque. Emile Chanoux diceva:
la Vallée d'Aoste est fille de ses
eaux
. E di questo oro bianco finalmente - al di là della
prospettiva, delle concessioni, di tutto quello che rischiamo nel
futuro - è, a oggi, proprietaria la Valle d'Aosta proprietaria
della produzione e della distribuzione dell'energia elettrica.
Allora, abbiamo parlato qui delle colonnine, dei progetti
sperimentali, delle elettrificazioni, delle auto elettriche, di
tutto ciò che si sta muovendo. Ma se poi, nella fase applicativa,
l'energia, la corrente, non viene data alle persone che scelgono di
adottare certe misure green in misura e in maniera scontata o in
maniera diversa - da un punto di vista della fatturazione o delle
agevolazioni -, beh, a un certo punto è chiaro che la comunità non
si schioderà da certi crismi del passato! E se devo scegliere tra
il gasolio e la geotermia - per capirci - e la bolletta elettrica
costa di più di quello che può essere una fornitura di gasolio,
sicuramente io continuerò ad inquinare. E mi spiego. Ne abbiamo già
parlato in quest'aula. Se la nostra risorsa CVA - DEVAL, il Gruppo
CVA - non applica agli utenti, ai privati e alle aziende, la
scontistica sulle pompe di calore - è un esempio -mentre altri
gestori lo fanno, sicuramente i valdostani si rivolgeranno ad altre
utenze che non sono risorsa valdostana e, secondariamente, ci si
chiede: come mai da un lato l'Amministrazione Regionale dice "noi
andiamo verso il green, andiamo verso il fotovoltaico, verso la
geotermia, verso queste misure" però poi le bollette hanno
un'entità che non è proporzionata alla misura messa in campo?
Ecco perché attraverso questo ordine del giorno - che vi
abbiamo voluto spiegare perché per come era scritto era generico -
siamo voluti partire dalla considerazione di sviluppare
maggiormente le fonti rinnovabili - in particolare la possibilità
di utilizzare a pieno le nostre ricchezze legate all'idroelettrico;
viste queste prerogative che abbiamo ottenuto - o meglio riottenuto
- nel tempo e vista la necessità di creare un maggior raccordo fra
quelle che sono le nostre ricchezze - intese come i gioielli della
Valle d'Aosta, il Gruppo CVA
in primis
-
e ciò che
sono le imprese, le famiglie e le utenze, chiediamo al Consiglio
Valle di impegnare il Governo ad agire rapidamente per presentare
al Consiglio un progetto concreto in tal senso.
È chiaro che è una proposta generica che vuole però sollecitare
questo tema e questo argomento; perché crediamo che, se i pezzi
dell'Amministrazione - intesa nel suo insieme - non sono
raccordati, diventerà difficile che ci sia un cambio culturale
nella comunità.
Una volta, in audizione, avevamo chiesto i numeri di circa
25.000 partite IVA sulle piccole imprese e 1000 sulle grandi
aziende - sono dati che vanno probabilmente rivisti perché è
passato qualche anno - ma, effettivamente, è utile la ricognizione
di ciò che oggi propone il mercato - il solare forse è già
superato, il fotovoltaico, inteso come abbattimento del costo della
bolletta al di là di tutte le proposte che oggi vengono fatte sia
dalle banche che da altre forme di finanziamento privato -
rapportato a una possibilità, raccordata con gli Assessorati
competenti, che ti autorizzano certe possibilità di utilizzare
risorse. Oggi, per esempio, le centraline in Valle d'Aosta hanno
rappresentato un'opportunità, sempre coi millimetri di sfruttamento
di una risorsa pubblica a fini privati, però ci sono tanti casi
anche di partecipazioni pubbliche - pensiamo alle centraline a
Fénis, piuttosto che altri casi - dove l'amministrazione comunale è
entrata in una operazione che oggi garantisce sviluppo e
prospettiva.
Allora, quello che noi oggi non ravvisiamo è questo raccordo.
L'esempio dell'applicazione della tariffa scontistica su certe
pratiche è un esempio palese! Perché se effettivamente siamo qui a
chiedere ai valdostani di investire su certi settori - capiamo che
c'è la concorrenza ma se altri lo fanno potrebbe essere fatto anche
da queste realtà - non riusciamo forse a realizzare appieno un
nostro sogno: di avere una comunità...e questo potrebbe avere anche
dei risvolti di
appeal
turistici diversi: avere una Valle,
anche a livello promozionale, che viene venduta come una "
Vallée
green"
, come una valle i cui trasporti elettrificati servono le
nostre zone senza inquinare.
L'abbinamento montagna/turismo/ambiente/territorio e energia
pulita potrebbe essere veramente una qualificazione di quel
prodotto Valle d'Aosta di cui - al di là dei loghi -parlava oggi
l'Assessore Marguerettaz, una qualificazione che effettivamente
deve far percepire in che comunità viviamo. Quindi: da un lato i
residenti, gli imprenditori, i privati e dall'altro anche un'idea
di Valle d'Aosta diversa.
Quindi questa è una nostra idea che, assieme agli altri ordini
del giorno, vuole guardare al futuro della nostra comunità in modo
diverso, semplice magari, ma un tema del futuro - spesso abusato a
parole, in tanti luoghi, non solo qui in Valle d'Aosta -
difficilmente applicabile quando uno poi si scontra - al di là di
tutta la burocrazia - con quelle che sono effettivamente misure che
se non ti fanno risparmiare, se non ti rendono oggi consapevole che
al di là di una scelta ideologica tu hai anche un beneficio nel
tempo che ti dà la possibilità di essere competitivo...diventa
difficile.
Un esempio su tutti: se negli anni l'Amministrazione ha
finanziato i tetti in lose - tanto per riprendere un tema di cui
abbiamo parlato negli ultimi mesi - è perché si andava, come
amministrazione, a dire: "benissimo, noi vogliamo conservare un
patrimonio culturale, identitario e urbanistico che è il tetto in
lose, ma sappiamo che costa di più rispetto a un tetto in tegole e
quindi noi ti aiutiamo a realizzare questa prerogativa, che fa bene
a tutta la comunità; ma è chiaro che se ti lasciamo semplicemente
misurare una scelta in termini economici difficilmente questa
scelta andrà dalla parte economicamente più svantaggiosa". Questo
per riassumere la nostra idea e per proporre all'attenzione del
Consiglio questo nostro ordine del giorno. Grazie.
Presidente
- Grazie. Non vedo altre richieste, chiudiamo
la discussione generale. Per la replica, la parola all'Assessore
Donzel.
Donzel (PD-SIN.VDA)
- Grazie Presidente.
Intervengo- poi i colleghi di Giunta, se vorranno, potranno
integrare - per una parte di questa complessa analisi, che ha fatto
il collega, il quale ha riconosciuto che l'ordine del giorno ha un
carattere un po' generico e poi ha cercato, appunto, di chiarire e
ha precisato meglio, per dire che - se ho seguito correttamente
l'intervento - l'
input
è quello di fare delle cose concrete
e di metterle in campo subito e di coordinarle anche fra di loro.
Per quanto ci riguarda c'è un impegno molto preciso da questo punto
di vista: verrà presentata a brevissimo - nel tempo di qualche
giorno, al massimo 10 giorni - la delibera che, appunto, dà l'avvio
a quello che avevo annunciato qualche tempo fa, cioè un progetto
che permetterà di installare le colonnine per la ricarica elettrica
su tutto il territorio regionale. Questo sarà un primo passo per
dare un'immagine soprattutto all'inizio, molto forte, -, ma con una
ricaduta importante dal punto di vista turistico - di come la Valle
d'Aosta stia affrontando il cambiamento, stia andando verso il
nuovo puntando sull'energia pulita con ricadute, - voi potete
immaginare -, per esempio nella
plaine
di Aosta,
estremamente importanti.
Ma naturalmente sono azioni che, come si diceva, non vanno
lasciate cadere in modo isolato. Per favorire questo tipo di
iniziativa bisognerà coinvolgere in questo processo - una volta che
il progetto pubblico si è avviato - altri soggetti importanti
privati, quali supermercati, grosse aree di parcheggio...Su come
sarà importante raccordare queste iniziative con i soggetti che
abbiamo in Valle d'Aosta - per esempio CVA - si stanno facendo
delle valutazioni. Non è semplice, perché la normativa europea
rende molto complicati questi passaggi, impedendo che il produttore
coincida con l'erogatore, creando, quindi, in qualche modo delle
difficoltà, dei passaggi che noi in Valle d'Aosta potremmo
semplificare.
Ma, sicuramente, sono delle sollecitazioni da prendere in
considerazione; così come è scritto, se posso permettermi, è un
ordine del giorno che ha un carattere di interesse generale, come
dire, è molto aperto. Io quello che posso rappresentare per la mia
parte è la volontà di fare azioni concrete, immediate perché non si
rimanga sospesi nel generico, nell'ideologico e dire: "facciamo
delle cose green, ce le promettiamo".
Non intervengo qui su quello che si diceva questa mattina sulla
legge 13, dove tutte queste cose si stanno muovendo in una logica
molto importante che trasformerà la nostra regione. Quindi, per
quanto riguarda l'assessorato che seguo io, queste sono le
informazioni che possiamo mettere a disposizione.
Presidente
- Grazie Assessore. Qualcun altro chiede la
parola? La parola al Presidente della Regione.
Rollandin (UV)
- Sì, grazie Presidente.
L'illustrazione di questa risoluzione fatta dal collega
obiettivamente dava l'idea di partire da un discorso dello
sfruttamento, dell'utilizzo dell'energia per arrivare a creare un
sistema, cioè, fare in modo che, utilizzando al meglio le risorse,
ci sia un ritorno ed al contempo - se non ho capito male - per far
sì che ci sia un'imprenditoria che lavori in un certo settore,
nella
green economy
, avendone un ritorno anche
economico.
Ora, le due cose possono naturalmente integrarsi, però il modo
con cui, a oggi, è previsto un utilizzo delle varie fonti
energetiche - su cui ci sono vari programmi NATO e rispetto al
quale si è provveduto ad una regolazione - la dice lunga sul come
utilizzare al meglio questi fonti, cioè il fotovoltaico e
l'idroelettrico in particolare.
Sicuramente non dimentichiamo che all'inizio c'era già tutta una
serie di interventi, che erano molto forti, su chi investiva nel
fotovoltaico e che adesso, in pochi anni, si è ridotta a quasi la
metà. Per cui c'è molto meno
appeal
nei confronti di quel
sistema.
L'eolico sappiamo che, per altre ragioni, è piuttosto difficile
da utilizzare, soprattutto nella nostra regione che vuole
salvaguardare l'ambiente. Questo per quanto riguarda lo
sfruttamento dei vari sistemi energetici.
Qui si dice: "considerata la necessità di creare maggior
raccordo tra il Gruppo CVA e politiche e linee di indirizzo", ora,
in questo senso, la CVA Trading - perché la CVA è quella che vende
energia, che commercia l'energia; non la trasporta perché il
trasporto lo fa la Deval - ha fatto una politica, come sta facendo
ENI e come stanno facendo altri concorrenti di produzione di
energia, per avere la possibilità di agevolare le imprese. E - come
Lei sa - per le imprese valdostane, le piccole e medie imprese, c'è
una riduzione del costo dell'energia che va dal 15 al 18 percento;
inoltre anche molte partite IVA hanno fruito di questo ribasso
interessante.
Adesso su questo naturalmente ci sono le guerre tra le varie
produzioni, perché ognuno cerca di dimostrare che è più attivo e dà
maggiori agevolazioni, quando poi, di fatto, le agevolazioni CVA
non sono ancora state a oggi superate, malgrado tutte le promesse
fatte dai diversi venditori. Quanto detto per sintetizzare quello
che si è fatto. Poi c'è la partecipazione come fa CVA - come ha
fatto - sulle grandi commesse. Ormai si tratta di appalti pubblici
perché tutti i Comuni hanno fatto l'appalto pubblico: quella è
stata una modalità per assegnare, con un ribasso di un certo tipo,
la vendita di energia.
Come raccordare questo con lo sviluppo delle altre imprese?
Credo che il come raccordarlo sia un punto da studiare, al di là
degli sconti del costo dell'energia, rispetto alla produzione tipo
CVA. Le altre situazioni che riguardano gli interventi nel settore
energetico vanno nell'ottica che era già stata prospettata l'anno
scorso. Non è ancora possibile dire "io faccio degli investimenti
che mi procurano risparmio energetico e intervengo per agevolare
questo intervento in modo tale che io abbia già i soldi prima
ancora di avere le agevolazioni dello Stato" - secondo
l'emendamento che aveva presentato il collega Chatrian e che dovrà
avere un peso, a oggi tuttavia non ancora esperito perché non
abbiamo regolamentato questo passaggio di anticipazione delle
sovvenzioni dello Stato per agevolazioni fiscali che dal 56
arrivano al 67 percento. Quindi quello è un altro impatto che
potrebbe essere importante.
Quello che non ho capito è se si volesse un piano organico che
riprendesse tutti questi aspetti o ne sollecitasse alcuni in modo
particolare. Ecco, su questo ci sarebbe da capire meglio quali
possano essere gli interventi eventuali e in quale direzione
potersi coordinare. Perché, al di là di questo - se non ho capito
male - c'è l'interesse ad agevolare le imprese che vogliono
esprimersi in questo settore; si tratta di capire come deve essere
fatto e con che logica. Quindi c'è una disponibilità in questo
senso, però bisognerebbe capire come attivarsi.
Presidente
- La parola al Consigliere Laurent Viérin.
Viérin L. (UVP)
- Grazie.
Ho ascoltato con attenzione gli interventi e cercherò di
esplicitare meglio quello che noi richiediamo attraverso questo
ordine del giorno. Assessore Donzel, diciamo che sicuramente tra
una decina di giorni arriverà il piano delle colonnine, che è una
misura molto interessante; siamo stati noi, mesi fa, all'origine
della sollecitazione di questa questione sull'elettrificazione: è
sicuramente una parte molto, molto importante. Quello che noi non
ravvisiamo e la condivisione dello spirito di questo ordine del
giorno, in un Consiglio di bilancio che cerca di pianificare il
futuro della comunità. È un piano, questo documento è aperto,
modificabile e proprio in questo senso cercherò di spiegare meglio
quello che noi intendiamo. Noi vorremmo che, per il tramite della
Commissione, fosse sottoposto all'attenzione del Consiglio un piano
organico di raccordo tra la realtà e gli indirizzi
dell'amministrazione e le realtà citate dal gruppo CVA: CVA Trading
piuttosto che altre, non esiste solo quel gruppo, abbiamo anche
altre piccole realtà che gravitano attorno al panorama energetico
valdostano, che fanno parte di un gruppo unico che oggi secondo noi
- e anche nella percezione di chi opera sul territorio - non è
raccordato in un insieme di armonia fra ciò che l'amministrazione
fa in termini di indirizzo e ciò che è una possibilità di
concertazione. Per capire, al di là di ciò che è la scontistica,
qui non si parla solo di una scontistica, ci sono tanti modi per
agevolare, per aiutare o per indirizzare la comunità. Noi avevamo
scritto "ad agire rapidamente per presentare al Consiglio un
progetto concreto in tal senso", non ci riferivamo al progetto
delle colonnine piuttosto che a un altro progetto specifico, ma a
un piano, forse più generico, che potesse andare nell'ottica di
mettere assieme gli indirizzi e le parti applicative e questo è
sicuramente un lavoro di indirizzo politico e tecnico che può
essere fatto dall'Amministrazione, però, ripeto, questo è uno
spunto e una possibilità anche di rimodulare l'impegno. "Agire"
forse era la parola che noi avevamo scelto e "rapidamente" per far
capire che si stava facendo qualcosa da presentare al Consiglio,
perché crediamo che qui debbano essere dettate le linee di
indirizzo sia energetico sia di sviluppo economico, indirizzo che
oggi non è determinato attraverso uno strumento. Ecco l'elemento di
novità. Cioè, oggi, il Consiglio non è chiamato ad esprimersi su
questo argomento se non attraverso mozioni, risoluzioni che sono
però sui vari settori, che sia l'elettrificazione con le colonnine
o la questione del citato eolico, che sappiamo essere sfruttato
poco perché in Valle d'Aosta le misurazioni sono limitate rispetto
alla redditività. Nel tempo ci siamo interrogati sul fotovoltaico,
siamo intervenuti sulle norme che vietano un
tot
di pannelli
perché in certe zone si sono messi a piantar pannelli come piantare
pannocchie e lì allora siamo intervenuti bloccando attraverso
normative urbanistiche edilizie la possibilità di non mettere più
di "x" pannelli sul tetto, ma manca, a nostro modesto parere, un
piano organico con linee di indirizzo sullo sviluppo futuro in
termini di risparmio energetico e di
green economy
della
Valle d'Aosta. Quindi questa è una sollecitazione, - altrimenti, un
po' come sulla questione del turismo presenteremo a nostra volta un
progetto che va a dettare delle linee di indirizzo -, ma ci
sembrava più giusto, corretto sollecitare chi oggi ha in capo
queste competenze, queste responsabilità, che oggi poi
effettivamente se non sono codificate, forse la comunità, al di là
della facilità di utilizzo, non le percepisce.
Oggi quando viene qualcuno e dice: "benissimo la nostra Valle
d'Aosta è produttrice, distributrice e sui piani tariffari ha dei
margini su quello che è l'idroelettrico, l'energia" qualcuno lo
percepisce? Pochissimi ti diranno sì. Io lo percepisco, anzi:
tantissimi gestori stanno scappando, perché altri gestori ti
chiamano, ti dicono: "guarda se è la geotermia, se è il pannello
paghi meno". Ecco, cercare di raccordarsi in questo modo.
Questa è la nostra idea, quindi noi siamo disponibili anche a
modificare il testo, l'importante è che l'impegno ci sia e che vada
effettivamente nel senso di tracciare una linea per il futuro.
Grazie.
Presidente
- La parola al Presidente della Regione.
Rollandin (UV)
- Sì grazie Presidente.
Se ho capito, - così possiamo interpretare correttamente -,
l'indirizzo impegna il governo a presentare al Consiglio Valle un
piano organico di raccordo degli indirizzi di politiche energetiche
rinnovabili, in modo che si capisca quali sono i raccordi, come
vengono coordinati.
Presidente
- La parola al Consigliere Laurent Viérin.
Viérin L. (UVP)
- Grazie.
E proprio da queste considerazioni si evince che dal dibattito
nascono comunque le proposte, quindi per noi va bene anche perché i
tempi erano relativi nel senso che per noi l'importante è che si
inizi a fare un raccordo, partendo da ciò che già si sta facendo e
dalle novità.
Per quanto ci riguarda, c'è quindi una disponibilità ad
accettare questa implementazione dell'impegno, che va
effettivamente nella linea di indirizzo auspicata. Grazie.
Presidente
- Possiamo procedere alla votazione come
concordato nel deliberato. La votazione è aperta. Votazione
chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Passiamo ora all'ordine del giorno numero 29 presentato
dall'UVP. La parola al collega Fabbri.
Fabbri (UVP)
- Grazie Presidente.
Questa nostra iniziativa nasce da quello che è successo negli
ultimi mesi, che ha mostrato come il nostro sistema del welfare
presenti una fragilità che sta affiorando sempre più. Questa
fragilità è, lo capiamo, dovuta in parte alla carenza di
investimenti e in parte anche al fatto che noi avevamo, in questi
ultimi anni, messo in atto un sistema veramente completo, che
poteva soddisfare le esigenze della nostra popolazione.
Ora però ci siamo accorti ultimamente che c'è stato un ritardo
notevole nell'affrontare un cambiamento di paradigma che c'è stato
negli ultimi tempi. Lo stesso assessore ha ammesso che ci sono
stati dei notevoli ritardi nell'affrontare queste situazioni di
gravità e si sono generate queste incongruenze, queste difficoltà
che abbiamo visto, anche ultimamente, e di cui abbiamo discusso a
lungo in questo Consiglio e in questo bilancio. Mi riferisco
soprattutto a quello che è il welfare nell'assistenza di anziani.
Detto ciò, questo nostro ordine del giorno, questa nostra
iniziativa va nella direzione di dare un'impronta di programmazione
a questo bilancio.
Il nostro Presidente Rollandin ci ha detto più di una volta che
questo bilancio presentava degli aspetti programmatici. Ecco, noi
abbiamo avuto dei dubbi nel vedere dei grossi aspetti programmatici
in questo bilancio, per cui ci riproponiamo di aiutare il governo
nell'esprimere con queste nostre azioni una maggiore
programmaticità nell'anno futuro, nell'anno che verrà. Ecco perché
chiediamo, impegniamo con questo ordine del giorno il governo a
prevedere dei finanziamenti certi nel settore del welfare, in modo
che ci sia un programma che possa essere sostenuto e sostenibile
durante l'anno e non generi queste paure, queste ansie che questi
ultimi provvedimenti hanno generato nei nostri concittadini.
È un nostro dovere, anche perché se vogliamo trasmettere questo
senso di ripresa a livello della popolazione, la prima cosa che
dobbiamo assicurare è appunto l'apporto di un sistema sereno che
possa accompagnare i nostri cittadini nei momenti del bisogno.
Chiediamo dunque di prevedere questi finanziamenti certi in modo
che non ci siano più gli scossoni che abbiamo visto ultimamente.
Questi finanziamenti certi sono stati inseriti nel bilancio, però
bisogna specificare, dire e sostenere che in realtà sono andati a
pescare su - come è stato detto - su quegli avanzi di bilancio dei
Comuni che probabilmente - ci speriamo - quest'anno potranno
prevedere, il sostentamento del sistema ma che però per il futuro
non possono dare questa certezza.
Oltre a questo aspetto, nel nostro ordine del giorno vogliamo
anche considerare l'intervento nel sostegno del reddito di
inclusione sociale, perché ci siamo accorti - anche nella
discussione che c'è stata nell'ultima legge sul sostegno al reddito
- come tutto il sistema sia estremamente complesso, sia gravato da
numerose leggi che generano, appunto, confusione e aggravio
burocratico sia negli utenti, sia per coloro che lo devono
applicare.
Chiediamo dunque con questa nostra iniziativa che si ponga mano
a tutto questo, a questa pletora di leggi che regolamenta questo
sistema per dare un assetto unico, più efficace e che riesca a
essere meglio gestito nell'aiuto a queste persone.
Io spero che questo nostro ordine del giorno venga accettato,
perché non è fatto nell'ottica della contrapposizione, bensì viene
fatto nell'ottica della proposizione, affinché si possa, come
dicevo all'inizio, avere una programmazione certa sul nostro
welfare e sul nostro sostegno alla parte più debole della
popolazione.
Presidente
- Grazie collega. Qualcuno chiede la parola?
La parola alla collega Morelli.
Morelli (ALPE)
- Grazie, Président.
Sì, per sostenere convintamente questo ordine del giorno
presentato in modo sintetico, ma sicuramente chiaro, dal collega
Fabbri. Il welfare è fondamentale nella nostra società per la
qualità della vita delle persone e per la coesione sociale. E la
nostra regione ha un sistema di welfare che va assolutamente
mantenuto, sia in termini quantitativi che in termini qualitativi.
Il senso di precarietà che è derivato dall'approvazione della
delibera sugli asili nido e dal ritiro della delibera
sull'assistenza agli anziani ha avuto degli effetti devastanti
sull'opinione pubblica valdostana, perché la preoccupazione in
questo settore è molto alta, ma giustamente perché si toccano le
persone, gli individui in ciò che è la parte più fragile; quindi
concordiamo con il collega Fabbri, con il gruppo UVP, quando
chiedono che il governo preveda finanziamenti certi, cosa che
questo bilancio non è in grado di fare.
E, anche per quanto riguarda il secondo punto, noi condividiamo
questo concetto ed è un concetto che abbiamo già sollevato quando
si è trattato di discutere sull'approvazione della legge sul minimo
garantito. Avevamo proposto che si facesse un'azione di
armonizzazione delle leggi esistenti, delle leggi regionali per il
sostegno al reddito, all'inclusione sociale, affinché gli
interventi venissero razionalizzati e soprattutto fossero chiari
per la popolazione, in modo da renderli più efficaci, più mirati,
più accessibili. Quindi il nostro sostegno a questo ordine del
giorno è assolutamente convinto. Grazie.
Presidente
- Altri? La parola al collega Gerandin.
Gerandin (UVP)
- Grazie Presidente.
Ritengo molto equilibrata l'illustrazione del collega Fabbri,
nel senso che nasce da quello che anche la collega Morelli ha
ricordato: noi abbiamo vissuto ultimamente un periodo dove c'è
stato forse tanto allarmismo, tanta confusione, tanti provvedimenti
non condivisi su un settore, quello del sociale, che, come abbiamo
più volte detto, Assessore, è un settore molto delicato, nel senso
che il confine tra sociale e sanitario è un confine che, - bontà
nostra - penso che né io, né lei - nei vari ruoli che abbiamo avuto
- né chi ci ha preceduto e né chi ci ha succeduto è mai riuscito a
definire, perché è molto labile: nelle nostre microcomunità o nei
nostri centri ospitiamo comunque delle persone con delle patologie
che sono molto più sanitarie rispetto al sociale, però è stato un
sistema che in questi anni ha dato un risultato
importantissimo.
Io penso che sia nell'interesse di tutti salvaguardare questo
sistema che ci è stato invidiato - e ci è ancora invidiato,
attenzione, - a livello nazionale.
Idem
vale per il discorso degli asili, siamo stati i
primi a raggiungere gli standard di Lisbona, è significativo e non
vogliamo che poi ci siano dei Consigli dedicati magari a
contrapporci sulle diverse prospettive di revisione.
Penso che l'interesse di tutti sia quello di salvaguardare, come
ho detto prima, un sistema ottimale. Detto questo, non neghiamo
che, già nel mio intervento per quello che riguardava il bilancio,
ho manifestato tutta una serie di preoccupazioni derivanti dal
fatto che a nostro parere ci fossero comunque alcune difficoltà per
garantire le risorse necessarie per il personale, soprattutto
riferito all'assistenza agli anziani, sia sul territorio che
all'interno delle micro.
Ora questa questione voglio vederla sotto un aspetto positivo,
chiederei che fosse esaminata con un approccio positivo. Io,
Assessore, le ho detto più volte che, a mio parere, non ha la
stessa attenzione per sanitario e sociale. Io le chiederei
veramente che dalla condivisione di questo provvedimento nascesse
veramente un assessorato "alla sanità e alle politiche sociali",
non "alla sanità e anche al sociale", perché noi vogliamo che ci
sia la stessa attenzione, perché, l'ho detto prima, il confine è
molto labile, ma nello stesso tempo tutti hanno pari diritti. Il
personale, le OSS che operano all'interno del sistema sanitario
hanno gli stessi diritti e devono avere le stesse tutele di chi
opera all'interno del sociale. All'inizio nell'analisi, il
confronto magari è stato anche acceso, i nostri tre emendamenti
andavano a tutela delle risorse necessarie a finanziare questo
servizio.
Penso che lei lo abbia letto e condiviso; è stato condiviso con
un emendamento aggiuntivo al famoso emendamento 4. Noi con questo
emendamento che recepisce le nostre preoccupazioni, con il nostro
emendamento 3, che avevamo preparato, ritireremo anche
l'emendamento 2 e il 4, ma quello che è importante - era quella la
nostra preoccupazione - si mette al riparo per quest'anno, io dico
per quest'anno, le risorse necessarie per il servizio anziani.
Non ci interessa portare il risultato a casa, questo non è una
vittoria. Tutelare 650 posti di lavoro e il personale
amministrativo per noi era - è rimasto - sicuramente un obiettivo
più importante, ma glielo dico veramente con questo spirito, io
voglio che lei, Assessore, recependo questo nostro ordine del
giorno si impegni, perché queste situazioni non possono più
nascere, non possiamo più avere equivoci sul fatto che, all'interno
di un bilancio come quello regionale, ci siano le risorse per
pagare il personale dipendente.
Questo è un anno difficile, è un anno dove abbiamo utilizzato
tutto e di più - lo concediamo - ma deve essere la base per partire
in un prossimo futuro dove lei in testa, Assessore, sia il primo
affinché queste cose non vengano più presentate in un prossimo
bilancio.
Questa è la sfida che noi lanciamo, chiudiamo questa partita, la
partita riferita al 2016, e chiediamo che nel prossimo futuro ci
sia veramente un piano dove tutti quelli che operano all'interno di
questo settore, che è il socio-sanitario, abbiano una collocazione.
Adesso noi all'interno del sistema del sistema di assistenza agli
anziani abbiamo del personale che dipende dall'USL, personale che
dipende dalla Regione, personale che dipende dall'
Unité des
Communes
. Allora a noi non importa se queste risorse saranno
una parte di quelle previste all'interno della legge 48. Vogliamo
fare una legge di settore? Non è importante se sia una legge di
settore o siano finanziamenti diretti. L'importante è che ci siano
le risorse. Non possiamo più giocare alla "spera in Dio", o
comunque a utilizzare delle risorse non certe. Le risorse devono
esserci, deve esserci un piano, tutti devono sapere cosa devono
fare. Le risorse le recuperiamo fin da subito. Poi siamo noi i
primi ad avere detto che, se il sistema sulla 48 non regge più, si
modifichi la percentuale, però, alla fine che ci siano le risorse
certe per il sociale, per gli enti locali, chiaramente per le leggi
di settore, che noi continuiamo a ritenere fondamentali.
Con questo spirito noi chiediamo di condividere questo
ordine del giorno, perché non chiede null'altro che
un'armonizzazione delle varie figure che ci sono in questo momento.
Sono soddisfatto  del fatto che - ed è un successo di tutti,
non è solo nostro ma di tutti - si sia trovato una sorta di tutela
aggiuntiva per quelle persone che in questo momento - l'ho detto
prima - probabilmente sono politicamente poco impegnate,
sindacalmente non così visibili, giornalisticamente neanche così
appetibili, perché fanno un lavoro per cui dobbiamo ringraziarle,
veramente impegnativo e hanno famiglia nella maggior parte dei casi
e non hanno tempo di interessarsi ad altro; l'importante è che per
una scelta di vita non debbano essere penalizzati rispetto ad altri
perché - lo ricordo e termino - fanno parte di un comparto unico
che tanti di noi hanno contribuito affinché venisse creato.
Grazie.
Presidente
- Qualcuno chiede la parola? La parola al
Presidente della Regione.
Rollandin (UV)
- Sì, intervengo d'accordo con
l'Assessore, perché questo problema del servizio per gli anziani,
comunque per il sociale, va a inserirsi in un discorso legato al
finanziamento dei Comuni, oggetto delle valutazioni raccolte negli
emendamenti che citava adesso il collega Gerandin e che in qualche
modo possono poi trovare una collocazione in grado di
tranquillizzare sotto questo aspetto.
Dico questo perché sicuramente la discussione l'abbiamo già
fatta, ci sono delle valutazioni diverse su un'impostazione data
con l'utilizzo che abbiamo voluto fare di quei fondi; quindi, per
quanto riguarda questa parte, io credo che la prima parte in cui si
dice di prendere in considerazione, "prevedere finanziamenti certi
nel settore, in modo che si possa programmare e gestire l'offerta",
si raccoglie poi nell'ambito dell'emendamento, che lei citava, che
poi troveremo nel seguito della discussione della legge, se non ho
capito male. Quindi questa è la parte che dà quella garanzia.
Sul secondo punto "rivedere il sistema dell'apparato legislativo
del reddito di inclusione per razionalizzare", su questo noi
abbiamo appena approvato la legge. Chiederemmo, prima di cominciare
a metterci mano, di vedere almeno come la attuiamo. Noi l'abbiamo
appena approvata, lasciateci almeno lavorare nell'ottica che era
stata condivisa all'inizio da tutti per vedere quali saranno i
risvolti.
Quindi se ci fermiamo alla prima parte, prevedere i
finanziamenti, che poi si traduce nell'ambito dell'emendamento a
cui lei faceva cenno, credo che possiamo capire qual era la logica
con cui è stato presentato e riteniamo potrebbe trovare una
soluzione secondo quello che in modo corretto veniva ricordato.
Questo è un po' la valutazione che facciamo, sennò credo che
diventi difficilmente comprensibile quello di cui stiamo
parlando.
Presidente
- Qualcuno chiede la parola? La parola al
collega Bertschy.
Bertschy (UVP)
- Sì, la proposta è condivisibile anche
perché non vieta di continuare a lavorarci. Abbiamo un anno di
tempo, adesso, per evitare di ritrovarci - come è successo
nell'autunno scorso - a fare delle corse a ritroso e annullare
delibere, lavorando con difficoltà dal punto di vista politico e
riscontrando delle forti apprensioni tra la gente.
Quindi, sul primo punto: centrare una programmazione e dare
certezza nelle risorse, come è stato ben spiegato.
Sul secondo punto non è tanto una questione legata alla legge
che abbiamo recentemente approvato, ma l'idea nostra è di fare
un'analisi definitiva - anche alla luce di quello che sta
succedendo a livello nazionale - per far sì che quella legge sia un
punto di partenza, non un punto di arrivo.
Quindi l'eliminarlo in questo momento non ci dà dei problemi, lo
possiamo fare, però vi chiediamo di impegnarvi, di continuare ad
impegnarci in commissione per lavorare su questo argomento e far sì
che ci sia sintesi su tutto quello che sta intorno. Quindi in
questo senso recepiamo la richiesta e possiamo lavorarci.
Presidente
- La parola al collega Fabbri.
Fabbri (UVP)
- Sì grazie.
Ma devo dire che ciò che ha detto il mio collega Bertschy
rispecchia anche la mia opinione. Io, all'inizio, nell'illustrare
questo ordine del giorno, volevo solo specificare che era
un'esigenza che era sorta un po' in tutti coloro che si erano
occupati della legge.
Non era l'intenzione, come possiamo dire, di discutere solo
quella legge, ma di discutere tutto il sistema di questa previdenza
perché, come già abbiamo analizzato abbastanza approfonditamente,
questo settore è veramente una pletora di aiuti che alle volte si
sovrappongono, per cui è estremamente necessario che, nel più breve
tempo possibile, anche se ci rendiamo conto che la materia è
estremamente complessa, venga posta mano a questa problematica.
Adesso che non compaia sull'ordine del giorno va benissimo,
l'essenziale è che ci si renda conto del problema. Lei stesso,
Presidente, mi sembra che lo avesse affermato, per cui va bene,
siamo d'accordo.
Presidente
- La parola al collega Gerandin.
Gerandin (UVP)
- Grazie Presidente.
Sì, indubbiamente penso che sia stata recepita la nostra
preoccupazione e la nostra volontà; noi - è stato detto prima -
pensiamo di avere condiviso un percorso "a garanzia" per il 2016.
Noi vorremmo che il 2017 iniziasse in maniera totalmente diversa.
Ecco, non è più pensabile - lo ha detto prima - dedicare dei
Consigli magari a modelli interpretativi, modelli gestionali, per
cui noi crediamo che da subito si debba porre rimedio a quelle che
sono state visioni diverse - come giustamente ha detto lei,
Presidente - magari diciamo anche percorsi condivisi, diversi o
messi in campo per la fretta, collegati esclusivamente da criteri
di carattere finanziario.
Tutto va valutato, perché è chiaro che il finanziario ha la sua
importanza, non possiamo mettere in piedi, mantenere modelli che
non siano sostenibili ma, nello stesso tempo, noi vorremmo che si
iniziasse da subito a mettere insieme questo nuovo sistema del
welfare
, in modo che abbia - come dicevo prima - le stesse
tutele che ha tutto il panorama di quello che è il comparto
pubblico.
La seconda parte - probabilmente è stato scritto anche in
maniera non chiara, noi non volevamo mettere in discussione
l'ultimo testo di legge - era riferita a quello che lei stesso ha
detto, Presidente, cioè che ci sono mille leggi, mille rivoli che
finanziano questo tipo di interventi legati all'inclusione sociale.
Ha detto bene il collega Bertschy, nel senso che, probabilmente,
sembra ci sia anche un percorso legato alla finanziaria nazionale
che prevede addirittura qualche aiuto per questi soggetti in
difficoltà.
Noi vorremmo - e ci è sufficiente un impegno di questo genere -
che nel più breve tempo possibile, in attesa che venga approvata
anche la legge finanziaria dello Stato, che nel frattempo si
provvede a livello regionale. Torno a dire, io sono stato a quel
tavolo con la collega Fontana, e lei può confermare che non siamo
riusciti a capire quali fossero i criteri: c'era gente che prendeva
due, tre volte i contributi, qualcuno che non li prende, però poi,
per arrivare alla conclusione, a mio parere, non si riesce a capire
qual è il senso, per cui il modello doveva essere condiviso
assieme. Prima però bisogna capire quali siano i mille rivoli che
finanziano il discorso del reddito d'inclusione. Grazie.
Presidente
- Possiamo procedere alla votazione con il
testo emendato? Passiamo alla votazione. Votazione aperta.
Votazione chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Passiamo adesso all'esame degli ultimi due ordini del giorno, il
7 e il 31, il 7 presentato dall'ALPE - c'è ancora il 32, chiedo
scusa - e il 31 dall'UVP. Chi chiede la parola? La parola alla
collega Morelli.
Morelli (ALPE)
- Merci Président.
Il nostro ordine del giorno riguarda la sanità e in particolare
il servizio di emergenza. Sanità, ambito che in questo bilancio
viene pesantemente penalizzato: il taglio è di 11 milioni, un
taglio importante, un taglio che in audizione l'assessore ci ha
detto di pensare di riuscire a recuperare attraverso i ticket sulla
farmaceutica, attraverso la mobilità passiva, attraverso il privato
accreditato e attraverso una revisione dei contratti del 5
percento.
Sono tutte voci ipotetiche, naturalmente, non sono voci certe, e
quindi questo taglio rimane assolutamente preoccupante. Non
condividiamo la visione, che è stata più volte evocata anche in
commissione, di un sistema sanitario valdostano che fino ad ora è
stato particolarmente munifico. Per quanto riguarda la sanità, non
possiamo condividerla questa definizione sulla munificenza, così
come non ci sembra che ci sia stata un'
iper
offerta. C'è
stato un sistema sanitario che cercava di rispondere ai bisogni di
sanità dei cittadini valdostani. E adesso mantenere quegli stessi
servizi con delle disponibilità finanziarie molto inferiori è
sicuramente un problema. Questo sistema non è stato particolarmente
munifico con i cittadini, forse lo è stato con certi professionisti
della sanità e, dal nostro punto di vista, è lì che bisogna andare
a cercare di creare dei risparmi, non tagliando dei servizi ai
cittadini, non facendo pagare ai cittadini la munificenza del
sistema. Certo che da noi la sanità costa di più. Ne siamo tutti
perfettamente coscienti, sono stati fatti anche studi importanti
che dimostrano che in regioni di montagna vi è un sovraccosto per
quanto riguarda l'erogazione dei servizi sanitari. Vi sono costi
aggiuntivi di cui bisogna tenere conto e bisogna tenere conto anche
di le regole nazionali che, al di fuori della nostra regione, non
garantirebbero ai cittadini valdostani lo stesso tipo di servizi.
Ma non verrebbe garantito nemmeno l'ospedale valdostano, però noi
sosteniamo - e su questo tema noi ritorniamo sempre - che la nostra
specialità ha una ragione di essere e dev'essere garanzia di parità
di accesso ai servizi sanitari anche per una piccola regione, per
un piccolo popolo come quello valdostano. E ai cittadini valdostani
vanno garantiti gli stessi servizi e la stessa possibilità di
accedere ai servizi, indipendentemente da dove vivono.
Ciò detto, vengo all'ordine del giorno che, in particolare, si
occupa delle sedi decentrate sul territorio di Morgex, Châtillon e
Donnas, dove noi riteniamo debba essere garantita sulle 24 ore
un'assistenza sanitaria per le utenze. E constatato che ciò non
avviene, per lo meno non avviene più per Morgex e Châtillon dove,
anzi, è previsto un ulteriore ridimensionamento, noi impegniamo il
governo regionale a garantire, invece, la presenza del medico sulle
24 ore nelle sedi dei tre poliambulatori di Morgex, Châtillon e
Donnas, per rispondere adeguatamente ai bisogni sanitari dei
cittadini di tali ambiti territoriali, in particolare alle
situazioni di urgenza. Grazie.
Presidente
- La parola al collega Fabbri.
Fabbri (UVP)
- Sì grazie Presidente.
In parte la collega ha già illustrato quelle che sono un po' le
premesse di questo nostro ordine del giorno. Ci sono i tagli, i
pesanti tagli che sono stati fatti -
obtorto collo
, a causa
della situazione che stiamo vivendo - dai programmi, dalle azioni
messe in atto per contrastare questo tipo di taglio, soprattutto
nell'ultimo bilancio, che, secondo noi, non sono condivisibili
anche se, purtroppo, con questa politica di fare tutto all'ultimo
momento, sono stati necessari; lo possiamo anche, in qualche modo,
capire. È un po' come la storia di quando si vuole fare cassa, in
genere si aumentano il prezzo della benzina, si dà addosso
all'utente, al consumatore e noi abbiamo applicato un po' la stessa
politica, andando a pescare nelle tasche degli utenti, in modo
anche abbastanza corposo. So che ci saranno poi degli emendamenti
che vedranno di porre qualche rimedio a questa azione, ma è proprio
il modo di affrontare i problemi che noi contestiamo.
Ed è per questo che abbiamo presentato questo ordine del giorno,
che va nel solco di quello che abbiamo discusso poco tempo fa sul
welfare
, cioè noi vorremmo che ci fosse una maggiore
programmazione nella gestione di questi importantissimi settori per
i nostri cittadini, perché solo con la programmazione riusciamo a
dare certezza a dei bisogni basilari della gente, cioè la cura e
l'assistenza.
Ecco perché impegniamo il governo con questo ordine del giorno.
Lo impegniamo ad "esprimere celermente un piano che indichi con
chiarezza una visione strategica dell'evoluzione futura della
sanità valdostana e un conseguente modello sanitario che sia
economicamente sostenibile, indicando con una tempistica certa
nell'attuare un'effettiva maggiore territorializzazione dei servizi
sanitari e la strategia di un'eventuale collaborazione
interregionale per la gestione di alcuni settori della sanità
pubblica". Cioè, come ripeto, una programmazione che vada al di là
dell'affrontare il problema all'ultimo momento con l'acqua alla
gola. Ci rendiamo perfettamente conto che è arrivato il momento in
cui bisogna decidere quello che possiamo permetterci, quello che
non possiamo permetterci, quello che dobbiamo magari condividere
con altri. Ne abbiamo già parlato anche qui, in questo Consiglio.
Il problema è che ci vogliono delle programmazioni certe e noi
invitiamo il governo, proprio nello spirito di cui parlavamo prima,
ad agire in questo modo.
Un altro punto prende in considerazione la visione che il nostro
governo dovrà avere sul loro ospedale. Ecco, a questo punto
sappiamo benissimo come siano stati interrotti i finanziamenti e
dove si sia potuto reperire delle risorse da investire sul
territorio per potere mettere in moto la nostra economia. E su
questo, lo abbiamo già detto, ci trovate d'accordo. Questo non vuol
dire che non si possa cominciare a pensare alla struttura, non dico
del nuovo ospedale, ma dell'accorpamento dei servizi ospedalieri in
unico polo, quello che poi era il progetto iniziale che ha
cominciato a muovere tutta la ruota che si sta trascinando fino a
oggi.
Quindi la parola d'ordine, vorrei dire, come lo dicevo prima, è
"programmazione", in modo da dare sicurezza, in modo da dare una
visione del futuro che non sia una visione dell'ultimo momento.
Così i nostri cittadini, a loro volta, potranno esprimere una
sicurezza di vita che si riverserà sicuramente nella società.
Quanto a quello che ha espresso la collega, cioè garantire la
presenza medica nei servizi dei poliambulatori che sono lungo
l'asse della valle, cioè Morgex, Châtillon e Donnas, bè, questo
servizio va proprio nell'ottica, nello spirito tante volte espresso
anche dal nostro assessore, cioè una maggiore territorializzazione
della nostra sanità.
So, sappiamo che è in atto una revisione del piano
socio-sanitario. È un documento che ci è stato dato, che abbiamo
letto, che condividiamo - perché nelle linee generali non può che
essere condivisibile - però è ancora troppo vago, non riesce ancora
a incidere profondamente su quello che è soprattutto l'aspetto
della gestione sanitaria, così come non è riuscito a incidere il
piano che l'ASL ha fatto l'anno scorso, perché è stato un piano
troppo timido, che ha mantenuto tutta questa struttura - per carità
una struttura funzionale, una struttura che ha delle grandissime
eccellenze ­ che, a nostro avviso, deve essere in qualche modo
ridimensionata per poter essere mantenuta.
Presidente
- Grazie collega Fabbri, la parola al collega
Chatrian.
Chatrian (ALPE
) - Sì grazie Presidente.
La collega Morelli ha già illustrato molto bene la filosofia, lo
spirito con cui abbiamo scritto e presentato questo ordine del
giorno. Ma vorrei riallacciarmi un po' alle considerazioni di
natura generale che abbiamo fatto come gruppo ieri mattina, durante
il dibattito generale. In questo momento, a seguito delle ridotte
disponibilità economiche e finanziarie, noi riteniamo capitale, per
un sistema capillare, cercare di garantire a tutte le comunità una
serie di servizi, e questo citato dall'ordine del giorno è uno tra
quelli per cui le comunità più distanti dalla città di Aosta sono a
rischio. Il tema su cui ci stiamo confrontando è quello dei presidi
sanitari e l'ordine del giorno che noi abbiamo presentato va
proprio in quell'ottica. Sicuramente l'Assessore ci illustrerà le
scelte che sono state fatte negli ultimi mesi, ma vi porto alcuni
esempi perché, magari, possono essere utili ad affrontare
serenamente un tema così importante, così delicato. A Châtillon, da
un po' di tempo, per quanto riguarda la presenza del medico, la
copertura H24 non c'è più, è garantita solo dalle 7 del mattino
alle 19 di sera.
E non so se sono solo voci di corridoio, se sono solo annunci o
se il tutto decorrerà dalle prossime settimane, il nostro auspicio
è che non sia così. Sembra che ci sia già una programmazione - e
cito sempre Châtillon - per cui si riduca l'orario del medico e si
porti questo orario dalle 7 alle 15; come dire: se dovesse mai
succedere qualcosa, che sia all'interno di questo orario, dalle 7
alle 15.
Questo ordine del giorno mi sembra molto chiaro e onesto dal
punto di vista intellettuale, noi vorremmo, veramente che si
fissassero delle priorità, all'interno di una comunità. Questa è
una delle tre che abbiamo citato ieri mattina, in questo caso si
chiede al Governo regionale di garantire la presenza H24 nelle tre
sedi. Le altre due priorità che abbiamo cercato di condividere con
voi in questi due giorni di lavoro, attraverso gli ordini del
giorno, sono: la seconda, sui trasporti; soprattutto per le
comunità più distanti dal centro di Aosta, chi non ha un mezzo
privato ha delle grossissime difficoltà ad accedere ai servizi. E
la terza è quella legata alle scuole, tema che si sta discutendo in
V Commissione con l'Assessore Rini, ma che c'è la necessità di
trovare al più presto delle soluzioni.
Ecco, questa è la filosofia di questo nostro ordine del giorno,
che va, Assessore Fosson, in un'unica direzione. Ho voluto citare
anche le altre due criticità sul territorio: non solo la sanità, i
presidi sanitari, ma anche i trasporti pubblici e le pari
opportunità scolastiche per una dignitosa scelta, soprattutto nel
settore secondario, quindi delle superiori. Grazie.
Presidente
- La parola al collega Bertschy.
Bertschy (UVP)
- Grazie Presidente.
Per completare quanto già ben illustrato, ricordo che negli
ultimi giorni si sono di nuovo rincorsi i comunicati stampa di
proteste e di segnalazioni rispetto a all'organizzazione del
soccorso sul territorio, emessi dalle organizzazioni sindacali, In
particolare, credo che si siano sovrapposti alcuni problemi, la
questione delle 12 ore, dei turni di lavoro, insieme ad altre
situazioni. Pur nella confusione che c'è, è necessaria la chiarezza
verso il cittadino, verso chi lavora, verso noi stessi. Abbiamo
l'impressione che non sempre questa ci sia.
Sono ritornati
à la une
alcuni problemi dell'autunno,
soprattutto è stata rilanciata la possibilità che la centrale
unica, possa essere trasferita. Lei ha di nuovo smentito attraverso
un comunicato questa ipotesi, ma ci sono una serie di cose che noi
gradiremmo a questo punto approfondire, non solo questa sera, ma in
un incontro puntuale successivo in commissione, con lei e con il
responsabile dell'organizzazione, il dottor Visetti. Ecco perché
non vogliamo rincorrere i problemi, non vogliamo neanche rincorrere
le segnalazioni, però è evidente che da alcuni anni è in corso un
piano: si è cominciato dall'alta valle e si è scesi alla media
valle, e per quello che ci riguarda speriamo che non arrivi fino
alla bassa valle. L'idea di trasferire sull'ambulanza medicalizzata
le infermiere, sicuramente preparate, e di sostituirle al medico,
ci preoccupa, soprattutto per i territori più distanti da Aosta.
Magari sono falsi problemi, ma magari, non essendo persone che
conoscono in maniera specifica la questione, li affrontiamo per
quello che ci viene detto.
È chiaro che fino ad oggi hanno dato ottimi risultati, i
servizi, così come erano organizzati. Qualsiasi cambiamento
preoccupa e, per quello che ci riguarda, vogliamo essere
assolutamente rassicurati su quello che si va fare appunto sui
territori distanti, anche perché - è un argomento che avevamo
portato attraverso una interrogazione - il fatto che l'ambulanza
cominci ad andare con una certa frequenza fuori territorio
valdostano è un tema da affrontare in una riorganizzazione che non
scopre i servizi, appunto, delle popolazioni locali più distanti da
Aosta.
Quindi io le chiederei in maniera molto precisa di venire
in commissione nei prossimi giorni, insieme al dottor Visetti, a
spiegare quello che sta succedendo, in modo da togliere quelle zone
d'ombra che ci sono e anche quelle confusioni che si stanno
generando.
Noi crediamo fortemente che l'organizzazione attuale sia quella
buona, quella che ha dato delle risposte. Siamo evidentemente
consapevoli che vada razionalizzato il sistema però non vogliamo
che, nella razionalizzazione del sistema e nell'applicazione delle
otto ore di lavoro, si nasconda qualche cosa di diverso che porti
dei disagi, dei disservizi e dei problemi sulla sanità, soprattutto
sulla sanità territoriale. Lei è stato fino ad ora portavoce di
questi obiettivi e noi siamo evidentemente qui a sottolineare
quello che cerchiamo, anche perché non ci sono altre soluzioni in
un territorio come quello valdostano. Su questa organizzazione non
facciamo sconti, qui se mancano soldini bisogna cercarli, sulla
sanità, appunto, non è proprio il momento di togliere i servizi,
può mettere in difficoltà le persone, le famiglie, e così creare
anche una situazione di insicurezza, perché un buon servizio vicino
a casa, che possa dare le risposte in un momento in cui uno vive
dei problemi, è quello che la gente si aspetta da noi, è quello che
noi, la nostra sanità valdostana, deve continuare a fare.
Presidente
- La parola al collega Cognetta.
Cognetta (M5S)
- Grazie Presidente.
Anche noi volevamo dire due parole a supporto di questi ordini
del giorno. Noi ovviamente siamo favorevoli al mantenimento della
sanità pubblica, secondo noi è l'unico modo per garantire una
sanità adeguata ai nostri cittadini, in generale, e soprattutto ai
valdostani. Per quanto riguarda le ventilate ipotesi di
accorpamento del 118 con il Piemonte, già a suo tempo ci siamo
espressi; noi non vorremo assolutamente che accadesse ciò, pare che
la cosa sia rientrata fino a un certo punto, perlomeno stante le
notizie che abbiamo oggi. Però siamo vigili nell'evitare che
succeda. Questo pomeriggio, oltre ai rappresentanti delle
segreterie sindacali generali della Valle d'Aosta, sono intervenuti
con un volantinaggio anche i rappresentanti della funzione
pubblica. Rispetto a ciò che sta accadendo, fra le varie cose che
hanno evidenziato vi è un soccorso sanitario sul pronto soccorso:
sono cose che effettivamente fanno riflettere. Cito un esempio. Il
ruolo del medico viene quasi a scomparire. Per un medico che deve
essere responsabile della centrale e anche intervenire sul
territorio, questo vuol dire che, mentre corre a 180 orari
sull'autostrada per recarsi ad un intervento, deve magari
rispondere al telefono per interfacciarsi con un infermiere che
deve applicare un protocollo o praticare una terapia, o
interfacciarsi con dei tecnici che stanno assistendo un caso che va
oltre la loro responsabilità. Tutti possono capire come aumenta il
rischio di errore. Ora vede, Assessore, mi rivolgo a lei - ma
comunque a tutta la Giunta - se noi, pur di risparmiare, cominciamo
ad abbassare il livello dei servizi che prestiamo sul territorio -
o smantellando la struttura che abbiamo o, semplicemente,
caricando, oltre un certo limite, di responsabilità e di lavoro -
ovviamente tutto il sistema crolla.
La sanità doveva essere un fiore all'occhiello, invece da questa
finanziaria vediamo che ovviamente non lo sarà più, anzi. Tutto
questo ci fa riflettere su una cosa importante, ci fa riflettere
sul fatto che o noi facciamo argine a questo discorso oppure, in
nome del dio denaro e del fatto che ormai non ce n'è più e
soprattutto viene speso male, mandiamo a catafascio anche una delle
poche cose che erano il fiore all'occhiello di questa regione.
Io credo che in parte sia responsabile anche lei, glielo ho
detto in diverse modalità, in diversi passaggi e in diversi modi.
Il semplice fatto di dire che dobbiamo riorganizzare,
ristrutturare, rimodernare e rifare i modelli, non è di per sé un
motivo valido e giusto per distruggere ciò che c'è, anche perché
spesso viene fatto senza alcun tipo di dato oggettivo dietro, prova
ne è stata la questione degli asili. Probabilmente corriamo il
rischio di fare semplicemente delle pseudo riforme che però non
portano a nulla di buono e distruggono ciò che abbiamo. È per
questo che noi sosteniamo questi ordini del giorno, perché bisogna
riflettere con attenzione su cosa bisogna fare, prima di farlo.
Soprattutto bisogna ascoltare chi opera, chi lavora in determinati
settori, non basta ascoltare i dirigenti, che spesso hanno una
visione molto ristretta di ciò che accade perché non hanno il polso
della situazione reale. Quindi spesso i dirigenti dicono
semplicemente ciò che gli dice di fare il politico: "ho bisogno di
tagliare" e tagliano, senza pensare. Quindi noi siamo assolutamente
contrari a questo modo di gestire le cose e in questi ordini del
giorno è quello che cerchiamo di arginare.
Presidente
- Grazie collega Cognetta, altri chiedono la
parola? Chiudiamo la discussione generale, la parola all'Assessore
Fosson.
Fosson (UV)
- Grazie Presidente.
Il dato di fatto importante, non facile da mandare giù, è
sicuramente, che ci sono meno risorse. È cambiato un mondo e i
tagli alla sanità ci sono, molto di più che nel sociale. L'amico
Gerandin prima mi diceva: "sei più della sanità e poco del
sociale", adesso quelli della sanità mi dicono: "sei più per il
sociale perché tagli di più nella sanità". Poi uno cerca di
lavorare in tutti i settori e di fare il massimo.
Certo i tagli ci sono, molto importanti, e ce n'erano già stati
in passato. La, sanità comunque rimane sempre la maggiore uscita
dalle casse regionali, e noi proviamo, riorganizzando, ma non
tagliando i servizi, di stare dentro a questi finanziamenti. La
Giunta, che ringrazio, approvando questa finanziaria - come già
l'anno scorso - ha approvato l'articolo 3, che prevede quello che
un giornalista ha definito un
pit stop
, cioè la possibilità
di fare una verifica a metà dell'anno per vedere se ci sono le
risorse per poter mantenere questo sistema, anche perché le
incognite sono molte: come i farmaci innovativi, ma poi,
soprattutto si dovrà dare applicazione alla legge europea, che ha
cambiato radicalmente tutta l'organizzazione sanitaria, non solo in
Valle d'Aosta, ma in tutta Italia, anche se noi la sentiamo molto
di più perché, essendo un ospedale piccolo, non possiamo fare
quello che fanno tutti gli altri, cioè accorpare gli ospedali.
Quindi nella finanziaria purtroppo abbiamo dovuto istituire dei
ticket, e ciò non è certo piacevole, proprio perché - come altre
tre regioni - una volta non avevamo bisogno di farlo, ma adesso
dobbiamo fare come tutte le altre d'Italia, perché non possiamo più
erogare quella differenza che prima davamo.
Le Regioni in cui non si pagava il
ticket
sui farmaci
erano quattro. Il Trentino ha già approvato la legge, la Sardegna
lo sta facendo...e comunque è necessaria una riorganizzazione.
Di solito dico sempre di sì quando parla lei, Consigliera
Morelli, ma in questo momento lei mi dice che il nostro
welfare
non è munifico. Io non voglio più usare dei termini
come munifico, eccellenza, eccetera; noi vogliamo mantenere dei
servizi di qualità e basta. Però il decreto 70 - mi permetta, le
parlo perché noi abbiamo ottenuto la possibilità di derogare -
fissa gli standard funzionali della sanità in Italia, e siamo tutti
uguali. Non solo, fissa dei parametri da cui noi siamo
completamente fuori: c'è una emodinamica ogni 600 mila abitanti o
una chirurgia vascolare ogni 300 mila abitanti.
Lo cito, - e lo porto in Commissione, molto volentieri -ma noi
abbiamo veramente un sistema regionale che ha dato nel tempo, per
130 mila abitanti, di più di quello che davano gli altri
sistemi!
Ora su questa necessità di riorganizzarsi, l'anno scorso
l'attività non è stata minima: nell'atto aziendale abbiamo tagliato
cinque dipartimenti, e otto strutture complesse. Può sembrare poco,
ma non era successo mai negli ultimi dieci anni, perché si erano
sempre aggiunte delle strutture. Io verrò in Commissione, ma c'è
già un altro piano per la riorganizzazione, perché non guardiamo
agli amici, guardiamo e badiamo soltanto al discorso di
omogeneizzazione.
Nel pronto soccorso, una delle difficoltà deriva dal fatto che,
da un reparto, una struttura complessa, un dipartimento di pronto
soccorso, si è creato un dipartimento molto più ampio: pronto
soccorso, 118 e rianimazione, su cui è "caduta addosso" questa
legge europea, la 203.
Lei mi diceva l'altra volta: "ma dovevate pensarci prima e
organizzarvi prima". Questa norma sta paralizzando la realtà
sanitaria, non c'è stata una comunicazione e in questo periodo ha
comportato una riorganizzazione rapida per cui c'è una trattativa
in corso; con il 118, io spesso vado e ascolto gli operatori, e
avevo avuto un incontro non con i dirigenti, ma con gli operatori,
ma c'è comunque una trattativa aperta.
Per la legge 203, c'è stata una soluzione proprio all'italiana.
Se mi permettete, la voglio spiegare bene perché il Ministro ci
aveva assicurato che comunque ci sarebbe stato un altro decreto,
invece di colpo non c'è più la deroga, per cui, ad esempio, si deve
rispettare il riposo dei medici; se per un intervento
difficilissimo, arriva mettiamo un Parini gli devo dire: "no, tu
hai superato le 11 ore, vai a casa, il nuovo operatore, neo
assunto, viene a sostituirti". Cioè, veramente, tutto questo ha
comportato una riorganizzazione dei servizi senza possibilità di
autonomia, nel senso che sul decreto 70 noi abbiamo l'ispettorato
del lavoro che va a vedere se uno lavora di più! Noi abbiamo avuto
degli incontri con l'ispettorato del lavoro e, per fortuna, sta
verificando, anche a livello centrale, tutte le possibili deroghe a
questo tipo di organizzazione.
"Assumete dell'altra gente", va bene, è giusto. Ma se tu vuoi
modificare un sistema con due finanziarie mi togli lo stop e lo
dico per i grandi paesi, ma soprattutto mi apri le specialità,
perché in ospedale posso solo assumere degli specialisti.
Benissimo, ho bisogno di cinque ortopedici in più. Dove li trovo
cinque ortopedici in più adesso?
Era un discorso che andava tutto programmato e formulato - e
questo per arrivare al Consigliere Cognetta e a Bertschy - e che
invece è giunto di colpo e ha colpito particolarmente il sistema
dell'emergenza. Perché il sistema dell'emergenza è strutturato su
turni di 12 ore, ma quando c'è un turno attivo, se uno parte
all'undicesima ora e mezza da Châtillon per andare a Valtournenche,
l'autista, il medico, l'ambulanziere stanno fuori di più di 12 ore
e 50 e quindi cadono in infrazione, per cui abbiamo dovuto cambiare
di colpo, aspettando invano che il Ministro intervenisse. Se voi
leggete la Stampa del 26 novembre - era un lunedì e c'era la pagina
del Piemonte - il Piemonte accorpa Orbassano e Novara nonché
Cuorgnè e Ivrea, ma per loro è andata benissimo, perché ormai ai
sindaci, a quelli del territorio che si lamentano gli hanno detto:
"c'è la legge europea, bisogna accorpare". E noi, abbiamo un
piccolo ospedale, di fronte a una tale riorganizzazione, arrivata
di colpo, per cui abbiamo fatto il possibile, prima cosa potevamo
fare?
Adesso è chiaro che qualche deroga, qualche riorganizzazione,
incomincia ad arrivare, perché si sono accorti che non si poteva
fare diversamente.
Allora incominciamo a parlare con gli operatori però,
soprattutto nell'ambito dell'emergenza, in cui si è creato un
discorso difficile. E poi qualcuno si era anche, giustamente,
organizzato sulle 12 ore.
Noi abbiamo assunto nell'ultimo tempo, c'è stato un concorso per
medici di emergenza, la nuova figura dell'emergenza, e sono stati
assunti cinque medici al pronto soccorso, e al 118 di Aosta è
l'unico concorso che abbiamo fatto.
Abbiamo adesso un concorso per dieci infermieri professionali;
sa quante domande sono state presentate? Cinquecentosessanta. Ecco,
questo per dire che alla sanità come al sociale teniamo molto, ma
siamo in un momento di grave difficoltà. Di fronte a queste
riorganizzazioni è chiaro che bisogna fissarsi delle priorità. E le
priorità sono sicuramente il territorio e l'emergenza; le priorità
organizzative sono non tagliare i servizi e non mandare a casa
nessuno. Ecco, tagliamo tutto ma almeno l'emergenza la dobbiamo
tenere, ma poi manderemo in altri ospedali, ma l'emergenza deve
essere ad alti livelli, perché lì non si può scherzare.
E arriviamo anche ad un altro discorso, - posso fare due
interventi? Scusate, sennò non mi spiego. Finisco presto, va bene
-, cosa abbiamo sul territorio in questo momento? Sapete quante
volte ho detto: bisogna riorganizzare il territorio? Abbiamo fatto
degli incontri con i medici a Donnas, siamo andati a Morgex, per
dirgli: "ormai non serve più il medico di famiglia; bisogna che ci
mettiamo tutti insieme, con le infermiere per fare un H12 di
giorno...", ma per giungere a tale ambito non ho una norma con cui
obbligarli. Su questo non ho una normativa per dirgli: lo dovete
fare.
Presidente
- La prego Assessore.
Fosson (UV)
- ...posso andare ancora 5 minuti?
Presidente
- No.
Fosson (UV)
- ...10 secondi.
Presidente
- Prego.
Fosson (UV)
- ...lasciatemi solo dire, lasciatemi solo
dire...
Presidente
- Prego collega.
Fosson (UV)
- ...lasciatemi solo dire cosa abbiamo noi
sul territorio in questo momento. Tutti i medici di famiglia che
devono anche rispondere alle emergenze, di giorno fino alle 14 c'è
il medico di famiglia, e c'è l'infermiera che va sull'ambulanza.
Poi che cosa c'è? C'è la guardia medica, dalla sera alle 20 fino al
mattino, sabato e domenica tutto il giorno - Chatrian - ad Antey
c'è una guardia medica, che deve occuparsi di emergenze, ecco
perché delle volte abbiamo sui territori le ambulanze e abbiamo un
elicottero, tutti i giorni, perché andiamo in Piemonte e ci andiamo
sempre di meno, o ci andiamo con l'elicottero o con l'ambulanza,
perché ci chiamano per delle emergenze a cui loro non sanno fare
fronte.
Io l'ho già detto: in questo momento non c'è nessun accordo,
nessun piano di accordo con il Piemonte. Tra l'altro - l'altra
volta non mi è venuto in mente - noi abbiamo una legge
sull'emergenza sanitaria che prevede un 118, per cui bisognerebbe
cambiare una legge per fare una cosa così.
Abbiamo tre sedi periferiche più Aosta, che noi vogliamo tenere
per l'emergenza, però attenzione. Cosa è successo? Perché i vecchi
se lo ricordano, a volte nelle sedi periferiche, avevamo dei medici
che non erano preparati per l'emergenza. Allora cosa ha fatto il
Trentino, prima, e poi anche noi? Abbiamo preso delle infermiere di
area critica, specialiste che sanno intubare - pochi medici sanno
intubare - tanto è vero che, mi si permetta, da prima che arrivassi
io, vi era già una organizzazione sul territorio, ed è da tre anni
che il personale infermieristico opera sull'ambulanza a Morgex.
Ditemi quale inconveniente c'è stato, anzi. E Morgex vuol dire
Courmayeur, La Thuile; io ho avuto dei ritorni estremamente
positivi da gente di Courmayeur che è stata soccorsa da queste
infermiere.
Abbiamo un personale volontario, in tante sedi, che fa un lavoro
straordinario che è stato fin troppo tenuto da parte e adesso è
stato medicalizzato.
Io, come medico, vi dico che ormai - ci sono dei dati in
Lombardia - che le équipe di infermiere specializzate
sull'ambulanza hanno dei risultati di sopravvivenza superiori a
quelli dei medici, perché il medico dell'emergenza è un medico che
va preparato, è un medico che sa intubare.
Dico questo perché il territorio noi lo dobbiamo sicuramente
conservare e potenziare. Permettetemi solo un'osservazione: su tre
sedi più Aosta, se noi vogliamo avere sempre un medico, con i nuovi
turni sono necessari 24 medici. E se mettiamo medici bravi sono 24
anestesisti.
Termino: noi vogliamo mantenere le tre sedi, ma garantire il
medico 24 ore non si può perché non potremmo garantire un medico
con una grande capacità e una grande efficienza.
Per quello che riguarda gli ordini del giorno che hanno
sollevato questa discussione, - ringrazio, anche in un momento
particolare di difficile riorganizzazione - e sul primo punto vengo
in Commissione perché noi abbiamo presentato a luglio una bozza di
piano sanitario che ho spedito a tutti e non ho ricevuto gran che;
- veniamo, non solo contenti ma molto volentieri, a condividere
questi dati e la prima volta che la commissione ci chiamerà verremo
proprio con gli esperti e i responsabili dell'emergenza, perché vi
diano questi dati in modo più autorevole di come lo posso fare io e
perché vi spieghino che vogliamo mantenere le sedi che comunque
hanno una copertura medica. Perché il medico di Donnas corre, e ci
sono sei anestesisti, a Donnas! Se noi mettessimo altri sei
anestesisti a Châtillon, non avremmo più la possibilità di avere il
personale nelle sale operatorie. Accogliamo sicuramente il primo
punto e chiediamo che presto venga fatto questo incontro in
commissione, in cui si dovrà discutere questa bozza di piano e le
politiche. Io sono d'accordo con Fabbri, sono programmazioni che
molto volentieri condividiamo.
Sul secondo punto, siamo sicuramente d'accordo: il presidio
unico è ancora più importante adesso che siamo in un periodo di
crisi, pensate che abbiamo il pronto soccorso dell'ospedale, con,
vicino, il pronto soccorso ortopedico, abbiamo il pronto soccorso
pediatrico e abbiamo il pronto soccorso ginecologico al Beauregard.
Capite che cosa vuol dire avere tutti insieme. Non c'è nessun
disegno di accorpamento col Piemonte, quindi, per l'ordine del
giorno numero 31, accogliamo il punto 1 e il punto 2. Non possiamo
in questo momento, per i motivi che vi ho detto, garantire la
presenza di un medico H24 nelle quattro sedi, quindi non possiamo
accogliere l'ordine del giorno numero 7. Veniamo molto volentieri
in commissione, per discutere di queste cose e il nostro desiderio
è comunque di potenziare sempre di più e mantenere questi livelli
di servizio d'emergenza.
Vi ricordo che gli altri ospedali stanno chiudendo le sedi
periferiche. Noi vogliamo mantenere le sedi periferiche, con le
forze che abbiamo, con l'organizzazione che abbiamo, e molto
volentieri vogliamo la condivisione.
Presidente
- Grazie Assessore, chi chiede la parola? Per
dichiarazione di voto? La parola al collega Fabbri.
Fabbri (UVP)
- Sì, grazie Presidente.
Ma cosa possiamo dire, se la situazione è così grave - ascolti,
va bene - allora se lei mi dice che l'ultimo punto non si può fare,
io dico che è una cosa di cui andremo a parlare in Commissione. Se
ci viene in Commissione a parlarne, se ci diranno che non è
possibile, dimostrandocelo, sarà una scelta, non lo so.
Per il resto, allora va benissimo, questi due punti sono già
estremamente caratterizzanti nell'ottica che dicevo prima della
programmazione, di avere una programmazione futura che sia
certa.
...Sì, ma il piano socio sanitario è una cosa, si tratta di
capire esattamente cosa possiamo avere e cosa non possiamo avere,
in modo, una volta per tutte di capire dove stiamo andando.
Presidente
- Grazie collega Fabbri. Altri che chiedono la
parola? La parola al collega Bertschy. Per cortesia un po' di
silenzio.
Bertschy (UVP)
- Ringrazio il collega Nello Fabbri per
essere riuscito a fare il suo intervento. Devo dire, Assessore, che
non so se ci ha convinto per la sua enfasi nel dire che tutto le
sta sfuggendo di mano o per la sua convinzione nell'andare nella
direzione che indichiamo noi.
Va bene togliere l'ultimo punto - com'è stato detto - però noi
vogliamo che nessuno si muova nel frattempo, perché poi il problema
è che da una volta all'altra qui diciamo delle cose e troviamo un
accordo, fate dei comunicati e poi, fuori dal palazzo della
Regione, altri si muovono e fanno delle scelte.
Ora, Assessore- lei ha un sacco di impegni, tra l'altro appunto
credo che l'agitazione non faccia bene a nessuno e quindi quando
portiamo delle iniziative non è per rendere complicata la
discussione - io le chiederei di trasferire la necessità che,
politicamente, nulla si muova, fino a quando non ci vediamo e non
ne parliamo, e che nessuno si inventi più operazioni sul
territorio, spostamenti, delle scelte che, abbiamo capito, neanche
lei condivide. Quindi faccia pure sapere - soprattutto al dottor
Visetti - che è necessario che ci vediamo una volta tutti insieme e
sappiamo dove siamo arrivati, dove potremo arrivare e quali risorse
servono per fare scelte differenti e così stanno un po' tranquilli
anche coloro che lavorano nei servizi, perché quando non si sa bene
quale è il futuro, diventa più difficile.
Quindi va bene, il terzo impegno lo possiamo togliere, però
facciamo modo di vederci in fretta per parlare di questi argomenti.
Grazie.
Presidente
- Chi chiede la parola? Prego collega
Chatrian.
Chatrian (ALPE)
- Grazie Presidente.
Stiamo parlando comunque di un tema che, quantomeno, è delicato.
Parliamo della vita delle persone, come lei, giustamente, ha
affrontato in maniera seria, pure io cerco di portare il nostro
umile contributo. Con l'ordine del giorno che abbiamo presentato -
non sono medico come lei, non abbiamo le competenze che ha lei -
abbiamo cercato di cogliere, di capire, anche dai volontari, quali
siano le criticità, soprattutto nel territorio e appunto, nel mio
caso, nel nostro caso, di Châtillon, l'esempio che le ho portato
nel concreto, poi sono gli esempi che fanno la differenza. Io non
so se la guardia medica ad Antey può sopperire al medico mancante a
Châtillon, io non lo so, perché non sono un tecnico, ma, Assessore
Fosson, tutti quelli che ci hanno contattato - e sono numerosi
nella vallata della Valtournenche, da Châtillon a Saint-Vincent -
sembra che ci abbiano distinto in maniera netta il ruolo della
guardia medica con il ruolo del medico d'urgenza h12 o h24, cioè
giorno e notte. Penso che qui stiamo parlando - comunque lo diceva
lei ieri - di salvare delle vite e quindi noi non solo manteniamo
il nostro ordine del giorno, ma entreremo nel merito nel momento in
cui, nei prossimi giorni, verrà in commissione a spiegarci le
scelte. Le assicuro che i numerosissimi volontari, i numerosissimi
professionisti che lavorano all'interno dei due comparti ci hanno
sollecitato tecnicamente affermando che quella zona non è coperta,
questo è stato il termine utilizzato dai professionisti, non da
Chatrian che può essere né medico, né un professionista del
settore, ma abbiamo drizzato invece le antenne, perché qui si parla
di attimi importanti perché si salva la vita di persone. E, come
dicevamo ieri, penso che la questione sia importante. Noi
manteniamo il nostro ordine del giorno, lei oggi non ci ha
rassicurato per niente - ahimè, proprio per niente - anzi ci ha
creato ulteriori confusioni, se devo dire la verità. Noi
affrontiamo in maniera laica la cosa, in maniera seria, quindi non
ci interessano né le prime pagine dei giornali, né null'altro, ma
ci interessa che il territorio sia coperto, come sono coperte altre
comunità.
Questo è l'intento del nostro ordine del giorno e la nostra
preoccupazione le assicuro, è comunque alta, come capisce,
l'intervento che sto cercando di fare e l'obiettivo...poi possiamo
andare in Commissione a parlare o che cosa, ma riteniamo che la
politica sia una cosa seria e che si debba comunque pronunciare su
dei temi importanti. Grazie.
Presidente
- Grazie collega, la parola alla collega
Certan
Certan (ALPE)
- Sì grazie Presidente,
Molto brevemente per riprendere, Assessore, un passaggio che lei
non più tardi del mese di luglio, il 16 luglio, fece riguardo
proprio alla riorganizzazione dell'assistenza sanitaria nei presidi
territoriali. Le avevamo chiesto delle delucidazioni e lei ci aveva
detto che le azioni di informazione su questa riorganizzazione
erano quelle che erano, diciamo più, indietro e deficitarie. Io non
lo so se oggi, dopo quattro-cinque mesi, siamo migliorati e non so
se chi ci ascolta avrà capito meglio come avvenga l'organizzazione
territoriale dei presidi di emergenza, perché poi, chi ha necessità
di un medico, credo che, dopo le notizie che ha ricevuto oggi, non
abbia capito molto di più su come è avvenuta la riorganizzazione.
Quindi, riguardo all'informazione, la invitiamo, nel prossimo
futuro, di riporre un po' di attenzione e di andare a migliorare
ancora questo aspetto. Poi, non so se sarà l'ora tarda, ma fatico
un po' a non trovare una contraddizione tra quello che lei ci ha
detto prima riguardo ai finanziamenti, dice: "eh, purtroppo
dobbiamo tagliare tutto", e poi lei il 16, parlava dei
finanziamenti a luglio, mi risponde e mi dice: "direi proprio che
la sanità territoriale non ha avuto tagli, se lei guarda le
convenzioni con i medici di famiglia, le convenzioni sono
praticamente uguali, quindi non è diminuita l'attenzione al
territorio". Allora anche adesso è così. Benissimo, mi pare che
dieci minuti fa ci avesse detto che il problema più grande è invece
proprio questo: tenere in piedi un servizio continuo di H24.
Va bene, cercheremo di riprendere tutte queste informazioni,
coordinarle meglio, definire e dare delle risposte ai cittadini,
perché credo che, dopo questi interventi riguardo a questo
delicatissimo argomento, non è che abbiano avuto risposte
esaurienti.
Presidente
- Grazie collega. Votiamo prima l'ordine del
giorno numero 7, presentato da ALPE. Chatrian, prego, la votazione
è aperta. La votazione è chiusa.
Presenti: 34
Votanti: 13
Favorevoli:13
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péacquin, Perron, Restano, Rini, Rollandin,
Testolin, Marco Viérin).
Il Consiglio non approva.
Passiamo ora alla votazione dell'ordine del giorno così emendato
come è stato illustrato in aula, il numero 31. Votazione aperta.
Votazione chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Passiamo all'esame dell'ultimo ordine del giorno, il numero 32.
Qualcuno intende illustrarlo? La parola al collega Bertschy.
Bertschy (UVP) -
Diciamo che a quest'ora bisognerebbe
essere a casa per controllare le abitazioni, non a discutere di
proposte per migliorare la nostra sicurezza. Allora, la proposta
che facciamo con questo ultimo ordine del giorno è una proposta
operativa soprattutto direi che è un'evoluzione di quello che si è
già fatto negli ultimi anni: si è investito parecchio sulla video
sorveglianza, con dei piani che sono stati finanziati attraverso
delle leggi di settore che hanno permesso agli enti locali di
investire sul proprio territorio con questo tipo di tecnologia.
Secondo noi in questo momento potrebbe essere utile migliorare e
implementare questo tipo di servizi, soprattutto renderli più
efficienti con una proposta di controllo sul territorio che
sicuramente migliorerebbe, in generale, l'efficienza dei servizi.
Riteniamo possa essere utile citare un esempio: poco tempo fa,
nella zona della Valsugana sono state messe delle telecamere,
collegate direttamente con il Ministero dei trasporti, che
permettono una lettura immediata del passaggio delle targhe di auto
che evidentemente possono essere immediatamente riconosciute
rispetto al loro utilizzo: se sono auto rubate, se sono auto
identificabili rispetto a servizi di controllo che sono in
corso.
L'idea è quella di caratterizzare e migliorare il progetto che,
appunto, va avanti da qualche anno, cercando di investire nelle
zone e nei punti importanti - all'uscita dell'autostrada,
all'entrata delle valli - utilizzando telecamere che possano
interfacciarsi immediatamente con le forze dell'ordine e con la
motorizzazione civile e che possano permettere una lettura rapida,
che permetta un riconoscimento per la situazione di controllo che
bisogna effettuare.
Quindi la proposta, molto chiara in termini proprio di
investimento, forse permetterebbe anche questo: razionalizzare
quello che già è stato acquistato, perché in tanto punti di entrate
in paese, dove non è necessario avere strumenti così efficaci di
controllo, ci sono delle telecamere che potrebbero essere piazzate
in altri luoghi.
Speriamo che la proposta possa ottenere una sua valutazione e
poi una successiva ricerca di fondi per poter essere poi utilmente
portata alla sua fase di investimento e di utilizzo. Grazie.
Presidente
- Grazie collega, qualcun altro intende
intervenire? La parola al Presidente della Regione.
Rollandin (UV)
- Sì grazie Presidente.
Come ha già ricordato il collega, su questo abbiamo fatto dei
grossi passi avanti, soprattutto sull'informatizzazione e la
collocazione di strutture che possano in qualche modo servire a
identificare in tempo congruo i passaggi delle autovetture. A oggi
ci sono sul territorio quasi mille telecamere - sono 965 per
l'esattezza - quindi credo che si stia in qualche modo migliorando
il sistema che a livello precauzionale viene portato avanti.
Nell'ordine del giorno si dice: "strumenti in grado di...in
tempo reale". Da un punto di vista tecnico - non certo nel
contenuto, che condividiamo - mi suggerivano che sarebbe meglio
ometterlo perché sembra che non sia tecnicamente così; poi, può
essere un particolare, lo dico solo perché ci hanno suggerito che
da un punto di vista tecnico, non so per quale meccanismo, questo
non è percorribile in tempo reale.
E poi l'altra questione ministeriale della motorizzazione civile
e delle
check-list
locali: non si sa come entrano le
check-list locali nel discorso della motorizzazione civile, in
quanto l'impianto comporta che le telecamere, con queste
autorizzazioni, siano collegate alla centrale - come lei diceva -
in modo da rendere possibile questa identificazione in tempo
rapidissimo. Adesso il tempo reale è forse esagerato, ma è una
questione tecnica, non è quello il problema, credo.
Quindi - con questi due chiarimenti che sono tecnici, poi io non
entro nel merito - per il resto credo che condividiamo sia le
ragioni per cui si chiedono questi interventi, sia la
finalizzazione dell'insieme dell'intervento, che vuol dire più
sicurezza e maggiore possibilità di interventi in tempo rapido per
riuscire, prima di tutto, a svolgere un'azione preventiva - perché
la presenza di questi sistemi diventa un deterrente - ed inoltre, a
intervenire in un tempo rapido, in modo da identificare,
possibilmente, gli eventuali autori di rapine o di vandalismi,
commessi da quella delinquenza che purtroppo sta devastando le
nostre valli.
Quindi, con questo spirito noi accettiamo l'ordine del giorno
che voi avete presentato.
Presidente
- Grazie, la parola alla collega Certan.
Certan (ALPE)
- Sì per dire che il nostro gruppo è
sicuramente a sostegno di questa iniziativa. L'ha ricordato il
Presidente, credo che ormai la nostra vita, con mille telecamere,
sia già abbastanza da "Grande Fratello" e sotto controllo.
Sicuramente lei ha fatto due o tre precisazioni, l'unico aspetto
che sicuramente penso debba essere un po' approfondito, riguarda la
privacy.
Mi ricordo che, quando ero in Comune, avevamo agito tenendo in
considerazione questo aspetto.
Credo che chi ha accesso a questi dati, a queste telecamere
necessiti di schermi e di sale operative, comunque, in qualche modo
sicure - non dico criptate - e penso che sia importante mettere in
rete le telecamere situate in posti strategici dove i Comuni hanno
già adottato questo sistema, perché due o tre anni fa, anche il
CELVA aveva promosso questa azione. A suo tempo c'era stato un
piano e gli Enti locali avevano potuto accedere attraverso un
piccolo progetto, e quindi, credo che sia importante andarlo a
riprendere. Ricordo, che c'era però tutta una serie di norme
comunque molto rigide, anche perché credo che la situazione sia
abbastanza delicata, poi, sicuramente è importante per la
sicurezza, quindi va bene.
Presidente
- La parola al collega Bertschy.
Bertschy (UVP)
- Ma sulle precisazioni, Presidente, siamo
d'accordo, è chiaro che l'effetto della telecamera, invece,
dovrebbe essere proprio quello, nel senso di permettere una rapida
ed efficace azione di controllo. Scriverlo o meno non è un
problema, speriamo che però si vada in quella direzione, che
l'investimento che si andrà a fare permetta alle forze dell'ordine
di poter effettuare immediatamente l'azione di controllo e di
verifica che va fatta. Su un articolo, appunto, su questo Comune
(della Valsugana), si leggeva: "Le telecamere sono in collegamento
con la banca dati del Ministero dei trasporti, perciò riusciamo, in
tempo reale, a rilevare i veicoli non assicurati, quelli oggetti di
furto, di fermo fiscale", e avanti così.
Il problema non è l'impegno dell'ordine del giorno, piuttosto è
importante che chi opererà e verificherà tecnicamente che cosa si
può fare, ecco, lo abbia in disponibilità.
Per il resto ringraziamo dell'accoglimento dell'ordine del
giorno, che farà crescere, come ha detto giustamente lei,
soprattutto in termini di funzione deterrente la sicurezza sul
territorio, perché siamo una Regione che - in questo caso qua è un
vantaggio ­ ha poche possibilità di vie di fuga e, con un buon
controllo, sicuramente la sicurezza dei cittadini aumenta e il
lavoro delle forze dell'ordine può essere migliorato.
Quindi ringraziamo e saremo attenti, appunto, che si reperiscano
le risorse per poter fare gli investimenti. Grazie.
Presidente
- Grazie collega. Possiamo passare alla
votazione dell'ordine del giorno, così emendato. Votazione aperta.
Votazione chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK