Consiglio Regionale della Valle d'Aosta - Oggetto del Consiglio n. 586 del 7 giugno 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 586 del 7 giugno 1989 - Resoconto
OGGETTO N. 586/IX - PROGETTO DI LEGGE "COLTIVAZIONE DI CAVE E
TORBIERE E RELATIVA POLIZIA MINERARIA".
PRESIDENTE:
Il progetto di legge in oggetto, iscritto al
punto 27 dell'ordine del giorno, viene discusso congiuntamente al
progetto di legge n. 32, iscritto al punto 33 dell'ordine del
giorno dell'adunanza odierna.
Ha chiesto la parola l'Assessore ai Lavori Pubblici, Fosson; ne
ha facoltà.
FOSSON (DC):
Il presente disegno di legge viene discusso
in questo Consiglio come testo proposto dalla Commissione
consiliare competente, perché, a fronte della presentazione di un
disegno di legge della Giunta e di un disegno di legge di
iniziativa di Nuova Sinistra e del Partito Comunista Italiano, in
sede di Commissione si è arrivati alla stesura di un testo
unificato. Devo aggiungere che a ciò si è arrivati con
soddisfazione personale, proprio perché c'è stato un intento di
collaborazione da parte di tutti.
Dico questo perché, dopo le polemiche o le discussioni piuttosto
ampie ed accese di un paio di anni fa, che risalgono precisamente
al momento dell'approvazione della legge n. 108 del 1987, e che tra
l'altro hanno avviato un dibattito durato almeno tre mesi, si è
arrivati con maggior collaborazione ad una legge applicativa più
organica ed integrativa della legge n. 108, che stabiliva dei
principi.
Non starò ad illustrare punto per punto tutta la legge, perché
la discussione è già stata sufficientemente ampia in sede di
Commissione. Voglio solo sottolineare che la legge è estremamente
importante per il fatto che stabilisce delle norme, sulla base
delle quali i cavatori devono presentare i loro progetti di
escavazione e soprattutto i loro progetti di recupero; inoltre che
questi progetti devono essere sottoposti all'esame di una
commissione tecnico-consultiva, che si avvarrà del Piano regionale
delle cave, che ormai è stato redatto per la sua parte tecnica e
che la Giunta si appresta ad approvare ed a proporre per
l'approvazione a questo Consiglio regionale.
L'altro punto che mi preme sottolineare è quello relativo al
fatto che la Regione si riappropria della sua competenza in materia
di polizia mineraria. E' inesatto dire "si riappropria", perché la
Regione ha questa competenza dal 1982: l'aveva demandata al Corpo
delle Miniere dello Stato con una propria deliberazione, mentre con
questa legge si prevede la costituzione di un ufficio apposito
all'interno dell'Amministrazione regionale, che svolgerà i compiti
di Polizia mineraria.
Al testo predisposto dalla Commissione io proporrei di apportare
alcuni emendamenti, che distribuirò al Consiglio e che sono
relativi al fatto che, così com'è formulata, la legge prevede che
debbano essere sottoposti al suo controllo tutte le cave e la
coltivazione di tutti i giacimenti non classificati nella la
categoria. Su esplicita richiesta dell'associazione dei cavatori di
marmo, aggiungerei l'esclusione delle cave di marmo, perché queste
sono soggette ad una normativa apposita, che il Consiglio regionale
ha già impostato per certi versi e dovrà completare per altri. Si
tratta quindi dell'inserimento, all'articolo 1, dopo il secondo
comma, della esclusione delle cave e delle altre attività di
lavorazione del marmo e delle pietre affini per uso ornamentale.
Analogamente c'è da apportare, sempre all'articolo 1, un'ulteriore
modificazione.
Vi sono poi due modificazioni che sono state suggerite
dall'Ufficio Legislativo della Presidenza del Consiglio. Una è al
sesto comma dell'articolo 5, ma si tratta di un fatto più formale
che altro. Il testo proposto dalla Commissione dice:
"6. Ai membri della Commissione tecnico consultiva non
dipendenti dell'Amministrazione regionale compete una indennità di
presenza di entità stabilita annualmente dalla Giunta
regionale".
Poiché questo testo potrebbe essere motivo di rilievo da parte
del Presidente della Commissione di Coordinamento, si propone la
sua sostituzione con un testo di questo tipo:
"6. Ai membri della Commissione tecnico-consultiva non
dipendenti dell'Amministrazione regionale compete un'indennità di
presenza di Lire 50.000 lorde per seduta".
E' una correzione di
pochissimo conto, che però ha un certo interesse formale.
Ed ancora si propone di abolire il sesto comma dell'articolo 19,
là dove si parla di funzioni di polizia mineraria e si dice
espressamente:
"6. La Giunta regionale provvede con propria deliberazione
all'adeguato potenziamento dell'Ufficio Miniere e Cave, bandendo
concorso per l'assunzione di personale idoneo...".
In effetti il potenziamento dell'Ufficio Miniere e Cave, quindi
l'assunzione di personale e l'inserimento in organico di nuovi
posti, verrà previsto da una legge di riorganizzazione dell'intero
organico dell'Amministrazione regionale. In questa fase, pertanto,
il comma in questione risulta pleonastico.
Si propone inoltre un altro emendamento all'articolo 10, che è
sempre conseguente al concetto di escludere da questa legge le cave
di marmo e di pietre ornamentali.
Con gli emendamenti proposti, io presento questa legge
all'approvazione del Consiglio regionale.
Si dà atto che, dalle ore 17,00, assume la Presidenza il
Presidente Bich.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Credo che il testo di cui stiamo
discutendo, che ci è stato illustrato dall'Assessore Fosson e che
contiene una normativa generale per disciplinare l'autorizzazione
all'apertura di cave in Valle d'Aosta, sia un provvedimento
legislativo importante per la nostra Regione; credo anzi che si
tratti della prima legge significativa e sostanziale che approviamo
in questa legislatura, anche perché colma un vuoto estremamente
negativo che era presente nella legislazione regionale.
Teniamo presente che la Valle d'Aosta è una delle ultime regioni
in Italia a dotarsi di una legge di disciplina del sistema
autorizzativo. Finora, infatti, era sufficiente che colui che
voleva aprire una cava fosse proprietario del fondo: ne dava
comunicazione al Corpo delle Miniere ed al Comune e,
sostanzialmente, non aveva più alcuna difficoltà ad avviare
l'attività di cava, nonostante tutta la serie di problemi che si
sarebbero potuti presentare in seguito. Il risultato di tutto ciò
l'abbiamo visto in giro per la Valle d'Aosta, dove c'è stata
un'apertura indiscriminata di cave anche in zone molto delicate e
dove l'impatto paesaggistico è molto evidente. Il tutto è avvenuto
senza una reale possibilità di programmazione e di controllo da
parte dell'Amministrazione regionale.
Chiaramente l'approvazione di una legge di disciplina, o di un
sistema autorizzativo come quello contenuto in questo
provvedimento, e la sua entrata in vigore, che noi ci auguriamo
avvenga al più presto, permetteranno all'Amministrazione di avere
un controllo della situazione, nonché di potersi assumere la
responsabilità di autorizzare o di negare determinate richieste di
apertura di cave in Valle d'Aosta.
La normativa è stata predisposta attraverso un lavoro di
Commissione, su cui vorrei esprimere in questo caso una valutazione
positiva, nel senso che, come l'Assessore ha detto di aver trovato
disponibilità e collaborazione da parte della Commissione e da
parte dei Consiglieri di minoranza, così io debbo dire che i gruppi
presentatori della proposta di legge di minoranza, cioè Nuova
Sinistra ed il Partito Comunista Italiano, hanno sicuramente
trovato una disponibilità da parte della Giunta e dell'Assessore ad
entrare concretamente nel merito della discussione e ad andare a
fare insieme una legge che fosse valida e che desse un
inquadramento generale positivo al problema.
Il sistema che ne deriva è sostanzialmente simile a quello che è
stato introdotto nelle altre regioni d'Italia (non si è inventato
nulla di nuovo e del resto non era il caso di farlo); è un sistema
che prevede sicuramente tutta un'istruttoria sulle domande, in cui
c'è la possibilità di avere un parere autorevole attraverso la
prevista commissione tecnico-consultiva ed in cui l'ultima parola
spetta alla Giunta regionale. Esiste però sempre il parere
consultivo, che viene richiesto e che deve essere espresso dai
Comuni, e quindi in un certo senso le diverse componenti della
società valdostana che sono interessate all'iter decisionale
vengono investite del problema nella formulazione della decisione.
Nel complesso, noi diamo un giudizio favorevole al testo così com'è
scaturito dai lavori della Commissione e voteremo a favore
dell'insieme della legge.
Evidentemente, dobbiamo anche dire che, rispetto al testo che
noi avevamo presentato inizialmente, non tutto ci soddisfa. Noi
sicuramente avremmo voluto una normativa più rigida sotto una serie
di punti: avremmo voluto, ad esempio, che il potere dei Comuni
fosse maggiore. Noi proponevamo addirittura che, in definitiva, il
potere decisionale fosse dei Comuni, mentre è rimasto loro solo un
potere consultivo, perché il potere decisionale ultimo spetta alla
Giunta regionale.
Noi avevamo proposto una normativa più rigida nei confronti
degli aspetti ambientali, che prevedeva, ad esempio, di escludere
fin dall'inizio che nelle aree vincolate e protette, nei parchi e
nelle zone sottoposte alla legge Galasso fosse possibile anche in
teoria aprire delle cave, mentre qui la questione è lasciata alla
disciplina ed alla valutazione che verranno fatte dalla commissione
tecnico-consultiva, dalla Giunta, dai Comuni...
Chiaramente, sotto diversi aspetti abbiamo dovuto rinunciare ad
alcuni punti della nostra proposta, ma l'unico punto su cui
manteniamo un dissenso netto e totale riguarda il fatto che
praticamente non si è voluta accorpare in questa legge anche la
normativa riguardante l'iter di formazione del Piano regionale
delle cave. In pratica noi avremo una legge che disciplina la
formazione del Piano cave, che rimane la legge n. 108 del 1987, su
cui abbiamo dato e continuiamo a dare un giudizio nettamente
negativo, e poi abbiamo invece una legge di gestione del Piano cave
con il sistema autorizzativo, che è questa su cui invece diamo un
giudizio più positivo e su cui esprimeremo un voto favorevole.
Rimane quindi questo limite, ma noi accettiamo ugualmente la
legge, perché ci rendiamo conto chiaramente che comunque essa fa
compiere un passo in avanti rispetto al vuoto legislativo che prima
esisteva e permette di impostare in modo nuovo la questione
dell'uso del territorio per quanto concerne le cave in Valle
d'Aosta. Sarà poi l'esperienza a dirci, come noi riteniamo
opportuno, se sarà il caso di arrivare ad un accorpamento di tutta
questa disciplina con il Piano regionale delle cave, in modo da
accorpare, come del resto già avviene nelle altre regioni, in
un'unica legge i due pezzi decisionali che attengono all'attività
di cava.
In merito agli emendamenti presentati in aula dall'Assessore,
devo dire di aver già espresso in sede di Commissione delle
perplessità sull'intento di voler stralciare la disciplina
dell'estrazione del marmo dalla disciplina generale, perché nelle
altre regioni questo non avviene e le cave di marmo sono soggette
alla stessa disciplina di tutti gli altri materiali di cava.
Teniamo presente che la legge così com'è formulata già invita la
commissione tecnico-consultiva e la Giunta a tener presente
l'importanza e la rilevanza del materiale. E' chiaro quindi che
l'atteggiamento da assumere nei confronti di una domanda per
l'apertura di una cava per un materiale pregiato non è lo stesso da
tenere nei confronti di una domanda per l'apertura di una cava di
ghiaia o di sabbia.
A noi sembra che la legge, così come è stata impostata e
predisposta, tenga già presente la necessità di un occhio di
riguardo rispetto alle cave di materiale pregiato. Non ci sembra il
caso di escludere le cave del marmo, anche perché se no ci
troveremmo di fronte ad un vuoto legislativo in tema di
autorizzazioni all'apertura di cave di marmo, che dovrebbe per
forza e comunque essere riempito con un altro provvedimento di
legge, per non avere un settore privo della disciplina
autorizzativa.
Esprimo quindi delle perplessità rispetto a queste proposte di
emendamento per quanto riguarda l'esclusione della disciplina delle
cave di marmo, mentre mi vanno bene gli altri emendamenti di
carattere tecnico.
PRESIDENTE:
Ha chiesto la parola il Consigliere Tonino; ne
ha facoltà.
TONINO (PCI):
Nel condividere le valutazioni fatte dal
Consigliere Riccarand, voglio anch'io sottolineare in via
preliminare che, quando esiste un'apertura ed una disponibilità da
parte della Giunta regionale, si possono produrre provvedimenti
legislativi che hanno una qualità ed un valore superiori a quello
che si fa in genere a porte chiuse. La legge che oggi discutiamo ha
il pregio di aver tenuto conto delle impostazioni anche diverse e
dello sforzo che abbiamo fatto come forze di opposizione. Io mi
auguro che la Giunta mantenga sempre questo atteggiamento, non per
un interesse di parte, ma per gli interessi generali.
Da questo punto di vista io voglio ripetere qui che siamo
rimasti molto amareggiati del fatto che la IVa Commissione
consiliare permanente, sulla legge che riguarda i prodotti tipici,
non ha voluto abbinare la discussione della proposta della Giunta
alla discussione di quella che abbiamo fatto noi come forze di
opposizione. Riteniamo che questo atteggiamento sia del tutto
sbagliato. E' giusto che oggi sia stato accettato il rinvio, ma
quell'atteggiamento in Commissione è una cosa che per me, e lo
voglio qui ripetere francamente, è del tutto incomprensibile.
Faccio ancora un'ultima considerazione di carattere generale.
Credo che vada sottolineato anche il contributo che dai banchi
dell'opposizione noi cerchiamo di dare per dotare la Valle d'Aosta
di una avanzata legislazione, soprattutto in tema ambientale.
Questo che discutiamo oggi è un primo provvedimento di rilievo.
Come i Consiglieri sanno, sono già state depositate altre
proposte, mentre ne stiamo preparando ancora delle altre: questo è
il modo in cui noi conduciamo l'opposizione in Consiglio.
Sottolineo ciò perché, mentre i nostri gruppi fanno questo sforzo e
dimostrano questa disponibilità, registriamo una vera e propria
caduta progettuale della Giunta regionale, che da tempo non
presenta provvedimenti significativi. Non è un caso che normalmente
i Consigli regionali finiscono in mezza giornata.
In una recente riunione della Commissione per le riforme
istituzionali è emerso con estrema chiarezza che ormai questa
Regione produce per il 70% una legislazione che non ha alcun
rilievo e che genera le stesse conseguenze degli atti
amministrativi: è un fatto che deve sicuramente farci
riflettere.
Entro ora nel merito della legge. Ho già detto prima che noi
riteniamo che l'articolato sia complessivamente positivo. Sugli
effetti di questa legge invece diciamo che la partita è rimandata
all'esame del Piano regionale delle cave, perché quello è lo
strumento di pianificazione che avrà un grandissimo rilievo. E'
importante che, al di là del Piano, questo strumento legislativo
individui una procedura ed una serie di elaborati estremamente
precisi, che consentano di valutare nel modo più approfondito
l'intervento sull'ambiente per le attività di cava.
La polemica che, come ricordava l'Assessore Fosson, noi avevamo
fatto per l'approvazione della legge n. 108, derivava appunto
dall'aver introdotto il principio del Piano, che era un fatto
positivo, ma dal non aver individuato alcuna procedura da quel
momento all'approvazione del Piano. Questa era la grande
preoccupazione di quel momento, per cui oggi è particolarmente
urgente che questo provvedimento entri in funzione, in modo che
tutte le nuove attività siano soggette ad un controllo più
approfondito.
E' anche particolarmente importante che, con l'entrata in vigore
di questa legge, si inizi anche quel lavoro di recupero ambientale
che è un altro degli aspetti di rilievo, perché non possiamo
lasciare alcune parti del territorio nelle condizioni in cui sono
state lasciate al termine dell'attività estrattiva.
Si tratta quindi di una legge importante che noi voteremo,
perché è una legge particolarmente urgente in un territorio
delicato come quello della Valle d'Aosta.
In merito agli emendamenti io faccio solo due considerazioni per
l'esclusione dall'iter amministrativo previsto da questa legge
delle cave e delle attività di lavorazione del marmo e delle pietre
affini.
Prima considerazione. In un certo senso può essere giusto
prevedere che quel tipo di attività sia fuori dal piano generale,
essendo un'attività di tipo particolare. Questo però non significa
che, nel fare il Piano regionale delle cave, non si debbano anche
individuare alcuni vincoli di carattere programmatorio e
pianificatorio che debbono valere anche per le attività estrattive
del marmo. Vincoli paesistici, vincoli di carattere geologico...
dovranno necessariamente essere tenuti in considerazione anche per
l'attività estrattiva del marmo.
Seconda considerazione. Per quel tipo di attività, si pone
comunque il problema, già accennato dal Consigliere Riccarand, di
regolamentare l'iter per il rilascio delle concessioni, ed io
aggiungo che anche per quel tipo di attività deve essere fatta una
sia pur minima valutazione dell'impatto ambientale e delle attività
di ripristino.
Sintetizzo quindi la nostra opinione: essendo attività
particolari e non paragonabili all'estrazione generica di inerti,
siamo d'accordo che debbano essere valutate separatamente; ma
questo non significa che quelle attività non debbano essere
assoggettate ad alcuna regolamentazione, sia per l'impatto che
possono avere sull'ambiente, sia per regolamentarne l'iter
amministrativo. Questa è un po' la nostra opinione sugli
emendamenti, che quindi in questa fase possono essere accolti, ma
che rimandano più in là la soluzione del problema.
PRESIDENTE:
Passiamo ora all'esame dell'articolato.
Do lettura dell'articolo 1.
TITOLO I
(Disposizioni generali)
ARTICOLO 1
(Ambito di applicazione della legge)
1. La Regione Autonoma Valle d'Aosta disciplina, nell'ambito del
proprio territorio, in conformità alle norme statutarie ed
all'articolo 26 del C.P.R. 22 febbraio 1982, n. 182, concernente
norme di attuazione dello Statuto speciale, l'attività di
coltivazione delle cave e torbiere, fermo restando quanto disposto
dalla legge regionale 22 dicembre 1987, n° 108, recante norme per
il recupero dei materiali inerti naturali ai fini delle opere
pubbliche e per il riassetto delle escavazioni abbandonate.
2. Ai fini dell'applicazione della presente legge costituiscono
attività di cava i lavori di coltivazione dei giacimenti delle
sostanze minerali industrialmente utilizzabili, non classificate
nella prima categoria ai sensi dell'articolo 2 del R.D. 29 luglio
1927, n° 1443, concernente norme per disciplinare la ricerca e la
coltivazione delle miniere, nonché ogni altro intervento sul suolo
che comporti utilizzazione industriale di materiale di cava
estratto.
PRESIDENTE:
Do lettura di un primo emendamento
all'articolo 1, proposto dall'Assessore Fosson.
EMENDAMENTO
All'art. 1, secondo comma, dopo le parole finali: "... materiale
di cava estratto", inserire le seguenti parole: "con esclusione
delle cave e delle altre attività di lavorazione del marmo e delle
pietre affini per uso ornamentale".
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Vorrei che la Giunta spiegasse bene le sue
intenzioni rispetto alla questione delle cave di marmo, perché la
legge che noi stiamo votando stabilisce semplicemente un iter
attraverso il quale si arriva ad autorizzare l'apertura di una
cava. Ora, se noi escludiamo le cave di marmo da questo iter,
evidentemente ci troviamo di fronte ad un vuoto normativo in questo
settore, che non riesco a capire come possa essere colmato se non
attraverso un'altra legge. Tuttavia, non mi sembra molto utile
l'introduzione di un'altra disciplina, quando abbiamo già una
disciplina generale che invita a tener conto della qualità e delle
caratteristiche del materiale.
Comunque, se la scelta è questa, io vorrei sapere se si intende
fare un provvedimento parallelo di disciplina del sistema
autorizzativo per quanto riguarda le cave di marmo, quali sono i
tempi di questo provvedimento e qual è l'atteggiamento che la
Giunta intende assumere in questa fase transitoria, per sapere come
ci si intende regolare nei prossimi mesi e nei prossimi anni, fino
all'approvazione di un provvedimento legislativo verso l'eventuale
richiesta di apertura di nuove cave o di espansione di quelle già
esistenti,
PRESIDENTE:
Ha chiesto la parola l'Assessore ai Lavori
Pubblici, Fosson; ne ha facoltà.
FOSSON (DC):
La Giunta regionale, con un suo
provvedimento, ha già approvato un "progetto marmo", nel quale sono
contenuti dei principi relativi all'attività di escavazione del
marmo e delle pietre ornamentali. In conseguenza di tale
provvedimento verranno predisposti altri atti per la
regolamentazione totale delle cave di marmo e delle pietre affini
per uso ornamentale.
In questo senso condivido le valutazioni del Consigliere Tonino,
quando sostiene che l'escavazione e la lavorazione del marmo sono
un fatto particolare rispetto all'escavazione generica di inerti.
In effetti, l'escavazione di inerti come la ghiaia, la sabbia o il
pietrame, è un fatto più evidente e massiccio, proprio perché la
richiesta di questi materiali, da parte dell'industria edilizia e
delle attività da costruzione in genere, è abbastanza massiccia,
mentre mi pare che la richiesta di marmo sia inferiore. Le due
questioni, pertanto, sono da trattare in maniera diversa.
Per concludere, posso dire che la Giunta ha intenzione di
completare il provvedimento assunto con il "progetto marmo" con
altri atti ed altre valutazioni relativi alle attività di
escavazione del marmo.
Anche per completare quanto ha detto il Consigliere Tonino,
quando suggeriva di stare attenti anche all'impatto ambientale
delle cave di marmo, voglio aggiungere che, nel predisporre il
piano delle cave di inerti, sono già stati fatti a monte un
censimento ed una valutazione di tutte le cave esistenti, di
qualsiasi tipo esse siano. Questo prelude proprio ad una completa
regolamentazione di tutta la materia delle escavazioni, quale che
sia il tipo di materiale estratto.
PRESIDENTE:
Se nessuno chiede la parola, pongo in
votazione l'emendamento del quale abbiamo già dato lettura.
ESITO DELLA VOTAZIONE
Presenti: 29
Votanti: 29
Favorevoli: 28
Contrari: 1
Il Consiglio approva
PRESIDENTE:
Do lettura di un secondo emendamento
all'articolo 1, proposto dall'Assessore ai Lavori Pubblici,
Fosson.
EMENDAMENTO
All'art. 1, dopo il secondo comma, inserire il seguente terzo
comma:
"3. E' esclusa dalla presente normativa, l'attività di
estrazione e lavorazione del marmo e delle pietre affini per uso
ornamentale, di cui alla legge regionale 17 giugno 1988, n.
51".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 30
Votanti: 30
Favorevoli: 29
Contrari: 1
Il Consiglio approva
PRESIDENTE:
Do lettura dell'articolo 1 nel testo
emendato.
ARTICOLO 1
(Ambito di applicazione della legge)
1. La Regione Autonoma Valle d'Aosta disciplina, nell'ambito del
proprio territorio, in conformità alle norme statutarie ed
all'articolo 26 del C.P.R. 22 febbraio 1982, n. 182, concernente
norme di attuazione dello Statuto speciale, l'attività di
coltivazione delle cave e torbiere, fermo restando quanto disposto
dalla legge regionale 22 dicembre 1987, n° 108, recante norme per
il recupero dei materiali inerti naturali ai fini delle opere
pubbliche e per il riassetto delle escavazioni abbandonate.
2. Ai fini dell'applicazione della presente legge costituiscono
attività di cava i lavori di coltivazione dei giacimenti delle
sostanze minerali industrialmente utilizzabili, non classificate
nella prima categoria ai sensi dell'articolo 2 del R.D. 29 luglio
1927, n° 1443, concernente norme per disciplinare la ricerca e la
coltivazione delle miniere, nonché ogni altro intervento sul suolo
che comporti utilizzazione industriale di materiale di cava
estratto, con esclusione delle cave e delle altre attività di
lavorazione del marmo e delle pietre affini per uso
ornamentale.
3. E' esclusa dalla presente normativa, l'attività di estrazione
e lavorazione del marmo e delle pietre affini per uso ornamentale,
di cui alla legge regionale 17 giugno 1988, n. 51.
PRESIDENTE:
Se nessuno chiede la parola, pongo in
votazione l'articolo 1 nel testo emendato testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 2.
ARTICOLO 2
(Attività estrattive e piano regionale delle attività
estrattive)
L'autorizzazione ad esercitare l'attività estrattiva è
rilasciata nel rispetto del piano regionale o dei piani regionali
approvati in dipendenza della legge regionale 22 dicembre 1987, n.
108, salvo quanto previsto ai successivi articoli 12 e 20.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
L'articolo 2 rimanda alla legge n. 108 del
1987, che disciplina la formazione del Piano regionale delle cave.
Sarà questo l'unico articolo sul quale noi voteremo contro, perché
avremmo voluto - e secondo noi sarebbe stato opportuno anche per
dare maggiore organicità al provvedimento che tutta la disciplina
riguardante il Piano regionale delle cave fosse inserita
direttamente in questa legge, invece di essere rimandata a quella
legge che contiene delle procedure che noi non condividiamo. Nei
confronti di questo articolo quindi il nostro voto sarà
contrario.
PRESIDENTE:
Se nessuno chiede la parola, pongo in
votazione l'articolo 2, del quale abbiamo già dato lettura.
ESITO DELLA VOTAZIONE
Presenti: 29
Votanti: 29
Favorevoli: 23
Contrari: 6
Il Consiglio approva
PRESIDENTE:
Do lettura dell'articolo 3.
ARTICOLO 3
(Esercizio delle funzioni amministrative in materia di cave e
torbiere)
1. L'autorizzazione relativa alla prosecuzione delle attività
estrattive, all'apertura di nuove cave o torbiere, agli ampliamenti
ed ai subingressi nelle coltivazioni, nonché alle opere ed agli
impianti fissi a servizio della coltivazione, è di competenza della
Giunta regionale, sentito il parere dei Comuni interessati e della
Commissione tecnico consultiva di cui all'articolo 5.
2. Per le zone soggette a vincoli a carattere pubblicistico, di
competenza regionale sia propria sia delegata, la Giunta regionale
provvede al diniego o al rilascio dell'autorizzazione ed in questo
secondo caso detta anche le prescrizioni relative alla tutela dei
vincoli esistenti, essendo tale unico provvedimento assorbente ogni
altro intervento amministrativo preposto a tutela dei vincoli in
oggetto, fermo quanto disposto al quarto e quinto comma
dell'articolo 1 della Legge 8 agosto 1985, n. 431, concernente
disposizioni urgenti per la tutela delle zone di particolare
interesse ambientale.
PRESIDENTE:
Se nessuno chiede la parola, pongo in
votazione l'articolo 3 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 4.
TITOLO II
(Autorizzazioni e concessioni
CAPO I
(Procedura di autorizzazione)
ARTICOLO 4
1. Le domande di autorizzazione per le cave o torbiere devono
essere presentate all'Assessorato Regionale dei Lavori Pubblici,
Ufficio Miniere e Cave e contenere i seguenti dati:
a) le generalità ed il domicilio per le persone fisiche; il nome
sociale, la sede e le generalità del legale rappresentante per le
Società;
b) l'ubicazione della cava o della torbiera e l'indicazione
della dimensione dell'area oggetto della domanda;
c) il materiale o i materiali da coltivare;
d) il periodo di tempo per cui viene richiesta
l'autorizzazione.
2. La domanda deve essere corredata dei seguenti allegati in
duplice copia, che ne costituiscono parte integrante:
a) progetto di coltivazione che illustri le opere da realizzarsi
per l'esercizio della cava, i metodi di coltivazione da adottare, i
macchinari da impiegarsi, il programma di coltivazione, il numero
dei dipendenti occupati, gli impegni finanziari previsti, i tempi
di investimento;
b) progetto delle opere necessarie al recupero ambientale della
zona, da realizzarsi durante e/o al termine della coltivazione, con
annesse planimetrie e sezioni quotate in scala idonea a
rappresentare l'aspetto dei luoghi dopo l'intervento estrattivo e
con specificazione dei tempi di attuazione dell'intervento di
recupero;
c) rapporto geotecnico che illustri dettagliatamente le
compatibilità dell'intervento estrattivo con la stabilità dell'area
interessata;
d) rilevamento topografico che illustri la situazione
plano-altimetrica dell'area stessa;
e) per le persone fisiche, il certificato di iscrizione
dell'Ufficio Registro Ditte dell'Assessorato dell'Industria,
Commercio, Artigianato e Trasporti; per le società di persone, il
certificato della Cancelleria del Tribunale da cui risulti essere
la società nel pieno esercizio dei propri diritti, nonché l'atto
costitutivo in vigore; per le società di capitali, il certificato
della Cancelleria del Tribunale da cui risulti essere la società
nel pieno esercizio dei propri diritti, il capitale sociale, il
nome dei legali rappresentanti e i poteri ai medesimi conferiti, il
testo integrale dello statuto in vigore nonché, ove occorra,
l'estratto autentico della deliberazione dell'assemblea o del
consiglio di amministrazione da cui risulti il nome del
rappresentante della società abilitato alla sottoscrizione della
domanda;
f) il titolo giuridico in base al quale il richiedente risulti
legittimato alla coltivazione;
g) il relativo provvedimento autorizzativo per le zone
assoggettate ad eventuali vincoli di natura pubblicistica di
competenza statale;
h) la ricevuta del versamento a favore della Regione per le
spese tecniche di istruttoria;
i) la ricevuta comprovante l'avvenuta presentazione al Comune o
ai Comuni interessati della domanda e relativi allegati.
3. Ove sia introdotta, per legge, la valutazione di impatto
ambientale, il richiedente dovrà corredare la domanda con la
relativa documentazione, quale sarà indicata dalla Giunta
regionale.
4. L'istruttoria è curata dall'Ufficio Miniere e Cave
dell'Assessorato dei Lavori Pubblici.
5. Ove l'istruttoria riguardi cave o torbiere situate in zone
assoggettate a vincolo pubblicistico di competenza regionale, il
predetto Ufficio cura il coordinamento del complesso dell'attività
istruttoria con i competenti uffici degli altri Assessorati
regionali, promuovendo anche sopralluoghi congiunti e pervenendo a
risultanze che riflettano le indicazioni particolari inerenti alla
tutela delle zone vincolate.
6. L'istruttoria si conclude con il parere della commissione
prevista dall'articolo 5, che deve essere emesso entro 90 giorni
dalla presentazione della domanda.
7. Le spese tecniche per l'istruttoria delle domande di
autorizzazione sono a carico del richiedente e vengono introitate
dall'Amministrazione regionale sugli appositi capitoli iscritti
nelle contabilità speciali del bilancio di previsione della
Regione.
8. L'ammontare delle spese di cui al comma 7 è fissato, per gli
anni 1987 e 1990, in Lire 500.000 e successivamente sarà
rideterminato dalla Giunta regionale almeno ogni tre anni.
9. La domanda ed i relativi allegati devono essere presentati,
in duplice copia, all'Ufficio Miniere e Cave dell'Assessorato dei
Lavori Pubblici; altra copia della domanda, con i relativi
allegati, deve essere presentata al Comune interessato, che deve
esprimere parere entro 60 giorni e trasmetterlo all'Assessorato
Regionale dei Lavori Pubblici, Ufficio Miniere e Cave.
PRESIDENTE:
Se nessuno chiede la parola, pongo in
votazione l'articolo 4 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 5.
ARTICOLO 5
(Commissione tecnico consultiva)
1. E' istituita, presso l'Assessorato dei Lavori Pubblici, la
Commissione tecnico consultiva per le cave e torbiere,
composta:
a) dall'Assessore regionale ai Lavori Pubblici, che la
presiede;
b) dall'Ingegnere Capo Dirigente dell'Assessorato dei Lavori
Pubblici, che svolge le funzioni di Presidente nell'ipotesi di
impedimento dell'Assessore ai Lavori Pubblici;
c) dal Dirigente del Servizio dell'industria, artigianato ed
energia dell'Assessorato regionale dell'Industria, Commercio,
Artigianato e Trasporti, o suo sostituto;
d) dal Dirigente del Servizio tutela dell'ambiente naturale e
delle foreste dell'Assessorato dell'Agricoltura, Foreste ed
Ambiente Naturale, o suo sostituto
e) dal Dirigente dell'Ufficio regionale di urbanistica
dell'Assessorato del Turismo, Urbanistica e Beni Culturali, o suo
sostituto;
f) dal geologo del Servizio sistemazioni idrauliche e di difesa
del suolo dell'Assessorato dell'Agricoltura, Foreste ed Ambiente
Naturale;
g) da un rappresentante designato dalle associazioni sindacali
maggiormente rappresentative dei lavoratori;
h) da un rappresentante designato dalla categoria degli
imprenditori;
i) da un rappresentante designato dalle Associazioni
ambientalistiche operanti in Valle d'Aosta e ufficialmente
riconosciute con Decreto del Ministero dell'ambiente ai sensi della
Legge 8 Luglio 1986, n. 349, concernente istituzione del Ministero
dell'ambiente e norme in materia di danno ambientale;
1) da 2 esperti: uno in programmazione territoriale e lavori
pubblici e uno in giacimenti e tecnica mineraria, nominati dal
Consiglio regionale, di cui uno in rappresentanza della minoranza.
Gli esperti devono essere scelti in base a documentata e
riconosciuta attività scientifica e professionale svolta nel campo
di specifica competenza.
2. Svolge le funzioni di segretario della Commissione un
funzionario dell'Assessorato regionale dei lavori Pubblici.
3. La Commissione è nominata con decreto del Presidente della
Giunta regionale e resta in carica per il periodo della legislatura
del Consiglio regionale; rimane tuttavia in funzione fino alla sua
ricostituzione ed i suoi componenti possono essere
riconfermati.
4. Per ogni membro della Commissione può essere designato un
sostituto, seguendo la stessa procedura prevista per la
designazione dei membri effettivi.
5. La Commissione formula pareri in merito alla valutazione di
impatto ambientale in materia di attività estrattiva, nonché nei
casi previsti dalla presente legge, ed inoltre quando
l'Amministrazione regionale ne faccia richiesta.
6. Ai membri della Commissione tecnico consultiva non dipendenti
dell'Amministrazione regionale compete una indennità di presenza di
entità stabilita annualmente dalla Giunta regionale.
PRESIDENTE:
Do lettura di un emendamento all'articolo 5,
proposto dall'Assessore ai Lavori Pubblici, Fosson.
EMENDAMENTO
Il sesto comma dell'art. 5 è sostituito dal seguente:
"6. Ai membri della Commissione tecnico-consultiva non
dipendenti dell'Amministrazione regionale, compete una indennità di
presenza di Lire 50.000 lorde per seduta".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 5 nel testo
emendato.
ARTICOLO 5
(Commissione tecnico consultiva)
1. E' istituita, presso l'Assessorato dei Lavori Pubblici, la
Commissione tecnico consultiva per le cave e torbiere,
composta:
a) dall'Assessore regionale ai Lavori Pubblici, che la
presiede;
b) dall'Ingegnere Capo Dirigente dell'Assessorato dei Lavori
Pubblici, che svolge le funzioni di Presidente nell'ipotesi di
impedimento dell'Assessore ai Lavori Pubblici;
c) dal Dirigente del Servizio dell'industria, artigianato ed
energia dell'Assessorato regionale dell'Industria, Commercio,
Artigianato e Trasporti, o suo sostituto;
d) dal Dirigente del Servizio tutela dell'ambiente naturale e
delle foreste dell'Assessorato dell'Agricoltura, Foreste ed
Ambiente Naturale, o suo sostituto;
e) dal Dirigente dell'Ufficio regionale di urbanistica
dell'Assessorato del Turismo, Urbanistica e Beni Culturali, o suo
sostituto;
f) dal geologo del Servizio sistemazioni idrauliche e di difesa
del suolo dell'Assessorato dell'Agricoltura, Foreste ed Ambiente
Naturale;
g) da un rappresentante designato dalle associazioni sindacali
maggiormente rappresentative dei lavoratori;
h) da un rappresentante designato dalla categoria degli
imprenditori;
i) da un rappresentante designato dalle Associazioni
ambientalistiche operanti in Valle d'Aosta e ufficialmente
riconosciute con Decreto del Ministero dell'ambiente ai sensi della
Legge 8 Luglio 1986, n. 349, concernente istituzione del Ministero
dell'ambiente e norme in materia di danno ambientale;
l) da 2 esperti: uno in programmazione territoriale e lavori
pubblici e uno in giacimenti e tecnica mineraria, nominati dal
Consiglio regionale, di cui uno in rappresentanza della minoranza.
Gli esperti devono essere scelti in base a documentata e
riconosciuta attività scientifica e professionale svolta nel campo
di specifica competenza.
2. Svolge le funzioni di segretario della Commissione un
funzionario dell'Assessorato regionale dei lavori Pubblici.
3. La Commissione è nominata con decreto del Presidente della
Giunta regionale e resta in carica per il periodo della legislatura
del Consiglio regionale; rimane tuttavia in funzione fino alla sua
ricostituzione ed i suoi componenti possono essere
riconfermati.
4. Per ogni membro della Commissione può essere designato un
sostituto, seguendo la stessa procedura prevista per la
designazione dei membri effettivi.
5. La Commissione formula pareri in merito alla valutazione di
impatto ambientale in materia di attività estrattiva, nonché nei
casi previsti dalla presente legge, ed inoltre quando
l'Amministrazione regionale ne faccia richiesta.
6. Ai membri della Commissione tecnico-consultiva non dipendenti
dell'Amministrazione regionale, compete una indennità di presenza
di Lire 50.000 lorde per seduta
PRESIDENTE:
Se nessuno chiede la parola, pongo in
votazione l'articolo 5 nel testo emendato testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 6.
ARTICOLO 6
(Criteri per il rilascio dell'autorizzazione e contenuto del
provvedimento)
1. La Giunta regionale provvede sulla domanda di autorizzazione
tenuto conto:
a) della salvaguardia dell'ambiente, del paesaggio e della
salubrità della zona circostante;
b) della salvaguardia delle zone soggette a vincolo di
competenza regionale anche delegata;
c) della rilevanza del materiale da estrarre per l'economia
regionale;
d) degli impegni assunti dal richiedente relativamente al
complesso dell'organizzazione produttiva ed alla sistemazione
ambientale;
e) di altri preminenti interessi generali.
2. L'autorizzazione deve contenere le prescrizioni concernenti
le modalità della coltivazione e dirette alla salvaguardia degli
interessi indicati nel primo comma.
3. Viene inoltre disposto il versamento di una cauzione o la
prestazione di idonee garanzie a carico del richiedente, da
effettuare entro 20 giorni dalla notifica del provvedimento di
autorizzazione, relativamente agli interventi atti a garantire la
ricomposizione dell'ambiente naturale alterato; l'autorizzazione è
operativa solo dopo il tempestivo rilascio della garanzia
prevista.
4. La Giunta regionale provvede in merito alla domanda di
autorizzazione entro 120 giorni dalla sua presentazione, con
notifica al richiedente e comunicazione al Comune o ai Comuni
interessati del provvedimento adottato entro i successivi 15
giorni.
5. Copia del provvedimento deve essere affissa all'Albo Pretorio
comunale per la durata di giorni 15.
PRESIDENTE:
Se nessuno chiede la parola, pongo in
votazione l'articolo 6 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 7.
ARTICOLO 7
(Modificazione del provvedimento di autorizzazione)
1. La Giunta regionale può, per motivi di pubblico interesse o
per motivata richiesta del coltivatore, introdurre modifiche al
provvedimento di autorizzazione, previo parere della Commissione
tecnico consultiva di cui all'articolo 5 e seguendo le procedure
dell'articolo 6.
2. Qualora le modificazioni siano richieste dal coltivatore,
quest'ultimo deve seguire la procedura di cui all'articolo 4.
PRESIDENTE:
Se nessuno chiede la parola, pongo in
votazione l'articolo 7 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 8.
ARTICOLO 8
(Subingresso nell'autorizzazione)
1. L'autorizzazione ha natura personale.
2. Nel caso di trasferimento del diritto sul giacimento per atto
tra vivi o mortis-causa a titolo particolare, l'avente causa deve
chiedere alla Giunta regionale, entro il termine di trenta giorni
dall'atto di trasferimento, di subentrare nella titolarità
dell'autorizzazione.
3. La Giunta regionale provvede, previo accertamento delle
capacità tecniche ed economiche dell'avente causa, sentita la
Commissione tecnico consultiva di cui all'articolo 5.
4. Il subentrante per atto tra vivi, dal momento del
trasferimento, è soggetto, in solido con il precedente titolare,
sino all'emanazione del nuovo provvedimento di autorizzazione, a
tutti gli obblighi imposti dal provvedimento originario.
5. Nel caso di successione nel diritto sul giacimento a titolo
di eredità, l'autorizzazione è trasferita con provvedimento della
Giunta regionale agli eredi che ne facciano domanda entro sei mesi
dall'apertura della successione, subordinatamente all'osservanza
delle condizioni previste dalla presente legge ed alla nomina, con
la maggioranza indicata nell'articolo 1105 del Codice Civile, di un
solo rappresentante per tutti i rapporti giuridici con
l'Amministrazione e con i terzi.
PRESIDENTE:
Se nessuno chiede la parola, pongo in
votazione l'articolo 8 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 9.
ARTICOLO 9
(Durata e proroga dell'autorizzazione)
1. L'autorizzazione non può essere rilasciata per un periodo
superiore ad anni dieci e può essere prorogata, per lo stesso
periodo e così di seguito, previa verifica della corrispondenza
della prosecuzione della coltivazione ai criteri contenuti
nell'articolo 6, seguendo la procedure di cui all'articolo 4.
2. La domanda di proroga deve essere presentata all'Ente
competente in data non anteriore a otto e non posteriore a quattro
mesi dalla data di scadenza del provvedimento autorizzativo.
PRESIDENTE:
Se nessuno chiede la parola, pongo in
votazione l'articolo 9 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 10.
CAPO II
(Regime di concessione)
ARTICOLO 10
(Regime di concessione)
1. La Giunta regionale, sentita la Commissione tecnico
consultiva di cui all'articolo 5, dispone l'inclusione delle cave e
torbiere nel patrimonio indisponibile della Regione e
correlativamente provvede a darle in concessione a terzi per motivi
di pubblico interesse, ai sensi dell'articolo 45 del R.D. 29 luglio
1927, n. 1443, qualora il titolare del diritto sul giacimento:
a) non abbia intrapreso la coltivazione o non abbia dato alla
stessa sufficiente sviluppo rispetto al programma di coltivazione
stabilito nel provvedimento di autorizzazione entro il termine di
90 giorni fissato dalla Giunta regionale;
b) non abbia inoltrato domanda per l'autorizzazione entro il
termine di 90 giorni fissato dalla Giunta regionale o qualora la
domanda stessa non sia conforme alle prescrizioni di cui
all'articolo 4 e non corrisponda ai criteri dell'articolo 6;
c) sia decaduto dall'autorizzazione;
d) non abbia inoltrato, per le coltivazioni in atto alla data di
entrata in vigore della presente legge, la domanda di
autorizzazione nei termini di cui all'articolo 20.
2. Il richiedente la concessione deve presentare domanda secondo
le modalità e prescrizioni contenute nell'articolo 4.
3. La Giunta regionale provvede norma dell'articolo 6.
4. La concessione non può essere rilasciata per un periodo
superiore ad anni dieci e può essere prorogata, previa osservanza
delle norme previste per il rilascio, sino all'esaurimento del
giacimento.
5. Il trasferimento della concessione è disciplinato dalle norme
di cui agli articoli 27 e 28 del R.D. 29 luglio 1927, n. 1443.
6. Il concessionario è tenuto a corrispondere alla Regione un
canone annuo per ogni ettaro, o frazione dello stesso, di
superficie oggetto della concessione, pari a:
a) L. 760.000 per i marmi e le altre pietre da taglio, da
costruzione e da decorazione;
b) L. 600.000 per gli inerti e gli altri granulati, per le torbe
e tutti gli altri materiali industrialmente utilizzabili e non
compresi nella prima categoria dell'articolo 2 del R.D. 29 luglio
1927, n. 1443.
7. I canoni indicati nel presente articolo sono soggetti a
revisione da parte della Giunta regionale ogni tre anni.
8. Il versamento deve essere effettuato per la prima volta
all'atto del rilascio del decreto di concessione e,
successivamente, entro il 31 marzo di ogni anno.
PRESIDENTE:
Do lettura di un emendamento all'articolo 10,
proposto dall'Assessore ai Lavori Pubblici, Fosson.
EMENDAMENTO
All'articolo 10, sesto comma, in luogo del seguente
capoverso:
"a) £. 760.000 per i marmi e le altre pietre da taglio, da
costruzione e da decorazione",
inserire il seguente capoverso:
"a) £. 760.000 per le pietre da costruzione".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 10 emendato.
CAPO II
(Regime di concessione)
ARTICOLO 10
(Regime di concessione)
1. La Giunta regionale, sentita la Commissione tecnico
consultiva di cui all'articolo 5, dispone l'inclusione delle cave e
torbiere nel patrimonio indisponibile della Regione e
correlativamente provvede a darle in concessione a terzi per motivi
di pubblico interesse, ai sensi dell'articolo 45 del R.D. 29 luglio
1927, n. 1443, qualora il titolare del diritto sul giacimento:
a) non abbia intrapreso la coltivazione o non abbia dato alla
stessa sufficiente sviluppo rispetto al programma di coltivazione
stabilito nel provvedimento di autorizzazione entro il termine di
90 giorni fissato dalla Giunta regionale;
b) non abbia inoltrato domanda per l'autorizzazione entro il
termine di 90 giorni fissato dalla Giunta regionale o qualora la
domanda stessa non sia conforme alle prescrizioni di cui
all'articolo 4 e non corrisponda ai criteri dell'articolo 6;
c) sia decaduto dall'autorizzazione;
d) non abbia inoltrato, per le coltivazioni in atto alla data di
entrata in vigore della presente legge, la domanda di
autorizzazione nei termini di cui all'articolo 20.
2. Il richiedente la concessione deve presentare domanda secondo
le modalità e prescrizioni contenute nell'articolo 4.
3. La Giunta regionale provvede a norma dell'articolo 6.
4. La concessione non può essere rilasciata per un periodo
superiore ad anni dieci e può essere prorogata, previa osservanza
delle norme previste per il rilascio, sino all'esaurimento del
giacimento.
5. Il trasferimento della concessione è disciplinato dalle norme
di cui agli articoli 27 e 28 del R.D. 29 luglio 1927, n. 1443.
6. Il concessionario è tenuto a corrispondere alla Regione un
canone annuo per ogni ettaro, o frazione dello stesso, di
superficie oggetto della con cessione, pari a:
a) L. 760.000 per le pietre da costruzione;
b) L. 600.000 per gli inerti e gli altri granulati, per le torbe
e tutti gli altri materiali industrialmente utilizzabili e non
compresi nella prima categoria dell'articolo 2 del R.D. 29 luglio
?927, n. 1443.
7. I canoni indicati nel presente articolo sono soggetti a
revisione da parte della Giunta regionale ogni tre anni.
8. Il versamento deve essere effettuato per la prima volta
all'atto del rilascio del decreto di concessione e,
successivamente, entro il 31 marzo di ogni anno.
PRESIDENTE:
Se nessuno chiede la parola, pongo in
votazione l'articolo 10, nel testo emendato testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo
ARTICOLO 11
(Diritti dei privati in caso di concessione)
1. Al proprietario della cava o della torbiera date in
concessione deve essere corrisposto da parte del concessionario il
risarcimento di ogni danno derivante dall'esercizio della cava o
della torbiera data in concessione nonché, ove del caso, il valore
degli impianti, dei lavori utilizzabili e del materiale estratto
disponibile presso la cava o torbiera.
2. I diritti spettanti ai terzi sulla cava o torbiera si
risolvono sulle somme assegnate al proprietario ai sensi del comma
precedente.
PRESIDENTE:
Se nessuno chiede la parola, pongo in
votazione l'articolo 11 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 12.
ARTICOLO 12
(Estrazione di materiale di cava per interventi pubblici di
somma urgenza)
1. Per esigenze connesse alla realizzazione di interventi
pubblici di somma urgenza ai sensi dell'articolo 70 del Regolamento
25 maggio 1895, n. 350, il cui soddisfacimento non sia previsto dai
piani di cui alla legge regionale 22 dicembre 1987, n. 108, può,
verificata la non conveniente reperibilità del materiale di cava,
esserne consentita l'estrazione in deroga alle individuazioni
territoriali delle aree estrattive.
2. L'autorizzazione è rilasciata dalla Giunta regionale, sentiti
i Comuni interessati dai lavori di cava, seguendo quanto disposto
dagli articoli 4 e 5.
3. Qualora si provveda mediante concessione, ai sensi
dell'articolo 10, è preferito quale concessionario l'ente
realizzatore dell'opera pubblica.
4. Il materiale estratto nelle cave di cui al presente articolo
deve essere impiegato esclusivamente per la realizzazione degli
interventi pubblici sopra indicati.
PRESIDENTE:
Se nessuno chiede la parola, pongo in
votazione l'articolo 12 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 13.
ARTICOLO 13
(Opere ed impianti in funzione della attività estrattiva)
1. In presenza dei piani delle attività estrattive approvati ai
sensi della legge regionale 22 dicembre 1987, n 108, gli impianti
fissi e le opere a servizio della coltivazione di cave devono
essere allocati nelle aree individuate nei piani stessi
uniformandosi alle prescrizioni ivi contenute, salvo divieti
espressi contenuti negli strumenti urbanistici comunali.
2. Per tutte le attività estrattive effettuate ai sensi della
presente legge si applicato le disposizioni di cui all'articolo 32
del R.D. 29 luglio 1927, n. 1443.
3. I relativi provvedimenti sono di competenza della Giunta
regionale, con le procedure previste dall'articolo 4.
4. Qualora per tali opere ed impianti fissi sia richiesta la
concessione edilizia, il Sindaco del Comune interessato deve
rilasciarla entro 90 giorni, previa verifica di conformità alle
previsioni dei piani estrattivi o dell'autorizzazione regionale,
ponendo a carico del coltivatore gli oneri di urbanizzazione
primaria e secondaria previsti dalle leggi vigenti
PRESIDENTE:
Se nessuno chiede la parola, pongo in
votazione l'articolo 13 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 14.
ARTICOLO 14
(Prescrizioni comuni a più cave)
1. Nel caso di coltivazioni di più cave di una stessa zona la
Giunta regionale, sentita la Commissione tecnico consultiva di cui
all'articolo 5, deve determinare le prescrizioni comuni a tutte le
opere al servizio delle cave, comprese le discariche e il deflusso
delle acque.
2. Per l'esecuzione di lavori di preparazione, la manutenzione e
l'uso di opere comuni attinenti all'attività di cava e per esigenze
di coordinamento della coltivazione possono costituirsi consorzi
facoltativi od obbligatori secondo le disposizioni dei comuni che
seguono.
3. La costituzione dei consorzi facoltativi è comunicata entro
trenta giorni dagli interessati alla Amministrazione regionale
mediante la produzione di copia dell'atto costitutivo.
4. La costituzione dei consorzi obbligatori può essere disposta
dalla Giunta regionale e comunque quando lo impongano esigenze di
sicurezza ovvero di tutela ambientale della zona, nonché quando sia
richiesta dagli imprenditori rappresentanti almeno i due terzi dei
fondi relativi all'area interessata .
5) In caso di consorzi obbligatori, quando le opere non siano
state eseguite nei termini previsti o i lavori non procedano
secondo le direttive unitarie fissate, la Giunta regionale può
nominare un commissario, il quale provvede all'esecuzione diretta
delle opere, assumendo la rappresentanza e l'amministrazione del
consorzio fino all'attuazione delle direttive fissate, con addebito
delle spese a carico del consorzio
6. Al riguardo il commissario invita ciascuno degli interessati
a depositare la rispettiva quota di spesa, avvalendosi, in caso di
inadempienza, della procedure stabilita dal R.D. 14 aprile 1910, n.
639, concernente disposizioni relative alla riscossione delle
entrate patrimoniali dello Stato.
PRESIDENTE:
Se nessuno chiede la parola, pongo in
votazione l'articolo 14 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 15.
ARTICOLO 15
(Estinzione e revoca dell'autorizzazione e della concessione
)
1. L'autorizzazione e l a concessione si estinguono:
a) per scadenza del termine;
b) per rinuncia;
c) per decadenza, previa diffida del Presidente della Giunta
regionale, qualora il coltivatore non osservi le prescrizioni
contenute nel provvedimento di autorizzazione o di concessione o
non ottemperi a quanto disposto dal terzo comma dell'articolo
6.
2. L'autorizzazione e la concessione possono essere revocate
dalla Giunta regionale, sentita la Commissione tecnico consultiva
di cui all'art. 5, per sopravvenuti motivi di interesse
pubblico.
PRESIDENTE:
Se nessuno chiede la parola, pongo in
votazione l'articolo 15 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 16.
TITOLO III
(Controlli e sanzioni)
ARTICOLO 16
(Vigilanza)
1. La vigilanza sulla coltivazione delle cave e torbiere è
attuata dall'Amministrazione regionale tramite l'Ufficio Miniere e
Cave dell'Assessorato dei lavori Pubblici.
2. Per le cave inserite in zone vincolate di competenza
regionale la vigilanza sarà attuata anche dagli uffici degli
Assessorati regionali competenti.
3. I Comuni e le Comunità Montane concorrono alla vigilanza,
segnalando le eventuali irregolarità riscontrate nelle attività di
coltivazione.
4. L'Ufficio Miniere e Cave dell'Assessorato dei Lavori
Pubblici, anche tramite gli Uffici degli Assessorati regionali
competenti per le zone vincolate di competenza regionale anche
delegata, redige annualmente una relazione a riguardo dello stato
delle coltivazioni di cave e, al termine di ogni coltivazione, una
relazione tecnica di verifica dell'attuazione degli interventi di
risistemazione ambientale.
PRESIDENTE:
Se nessuno chiede la parola, pongo in
votazione l'articolo 16 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 17.
ARTICOLO 17
(Adempimenti particolari)
1. Gli esercenti di cave e torbiere devono:
a) fornire all'Ufficio Miniere e Cave dell'Assessorato dei
Lavori Pubblici i dati statistici di cui al R.D. 18 dicembre 1927,
n. 2717, concernente l'obbligo di denuncia dei dati statistici
relativi alla produzione delle miniere e cave;
b) mettere a disposizione dell'Ufficio di cui alla lettera a) e
di quelli degli Assessorati regionali competenti nelle zone
soggette a vincolo di competenza regionale anche delegata tutti i
mezzi necessari per ispezionare i lavori in corso e quelli di
sistemazione ambientale.
- 2. I funzionari dei suddetti uffici possono richiedere, in
caso di rifiuto la necessaria assistenza alla Pubblica
Autorità.
3. I dati, le notizie ed i chiarimenti ottenuti godono della
guarentigia stabilita dall'articolo 11 della legge 9 luglio 1926,
n. 1162, concernente il riordinamento del servizio statistico.
PRESIDENTE:
Se nessuno chiede la parola, porgo in
votazione l'articolo 17 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 18.
ARTICOLO 18
(Sanzioni)
1. Chiunque compia atto di coltivazione di cave o torbiere senza
autorizzazione è soggetto alla sanzione amministrativa da £.
50.000.000 a £. 200.000.000; è altresì fatto obbligo
all'inadempiente di provvedere alla sistemazione ambientale secondo
le prescrizioni dettate dall'organo competente per il rilascio
dell'autorizzazione, fatto salvo il potere per lo stesso organo di
provvedere d'ufficio con rivalsa delle spese a carico
dell'inadempiente.
2. Nel caso di inosservanza delle prescrizioni emanate col
provvedimento di autorizzazione o di concessione, oltre
all'eventuale pronuncia di decadenza, è prevista una sanzione
pecuniaria da £. 10.000.000 a £. 50.000.000; è altresì fatto
obbligo all'inadempiente di provvedere all'attuazione di quanto
prescritto nonché, qualora l'inosservanza abbia comportato
alterazione ambientale, alla sistemazione secondo le prescrizioni
dell'organo che ha rilasciato l'autorizzazione o la concessione,
fatto salvo il potere per lo stesso organo di provvedere d'ufficio
con rivalsa delle spese a carico dell'inadempiente.
3. Le sanzioni amministrative previste ai precedenti commi sono
irrogate dal Presidente della Giunta regionale ed i proventi sono
introitati nel bilancio regionale.
4. Nell'ipotesi di cui al primo ed al secondo comma il
Presidente della Giunta regionale deve provvedere all'immediata
sospensione dei lavori illegittimi.
PRESIDENTE:
Se nessuno chiede la parola, pongo in
votazione l'articolo 18 testé letto.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
PRESIDENTE:
Do lettura dell'articolo 19.
ARTICOLO 19
(Polizia Mineraria)
1. Il Presidente della Giunta regionale esercita le funzioni
amministrative in ordine all'applicazione delle norme di polizia
delle cave e torbiere di cui ai D.P.R. 9 aprile 1959, n. 128 e 24
maggio 1979, n. 886, concernenti norme di polizia delle miniere e
delle cave, nonché le funzioni di igiene e sicurezza sul lavoro in
materia, di cui ai D.P.R. 27 aprile 9155, n. 547 e 1° marzo 1956,
n. 302, concernenti norme di prevenzione degli infortuni sul
lavoro.
2. Il Presidente della Giunta regionale esercita, nelle materie
di cave e torbiere, le funzioni già attribuite con il citato D.P.R.
9 aprile 1959, n. 128, al Prefetto ed al Corpo delle Miniere.
3. Le funzioni di cui al primo comma del presente articolo si
applicano anche alle norme di carattere tecnico ed
antinfortunistico sull'impiego degli esplosivi nelle attività
estrattive.
4. Sino a che non sarà adeguatamente strutturato l'Ufficio
regionale Miniere e Cave, il Presidente della Giunta regionale può
avvalersi del Corpo Nazionale delle Miniere del Ministero Industria
Commercio ed Artigianato.
5. Per assolvere direttamente le funzioni di cui sopra il
Presidente della Giunta regionale si avvale dell'ufficio addetto
all'Assessorato regionale dei Lavori Pubblici e può delegare al
funzionario responsabile la firma di atti già di competenza
dell'Ingegnere capo del Corpo delle Miniere.
6. La Giunta regionale provvede con propria deliberazione
all'adeguato potenziamento dell'Ufficio Miniere e Cave, bandendo
concorso per l'assunzione di personale idoneo. Nel primo periodo di
gestione diretta delle funzioni in oggetto l'integrazione del detto
Ufficio avverrà con il trasferimento di tecnici diplomati nel
sopraccitato ufficio regionale.
7. I funzionari regionali di Polizia Mineraria, qualora,
nell'esercizio delle loro funzioni, rilevino situazioni che
richiedono interventi di tutela dell'igiene del lavoro e delle
malattie professionali, sono tenuti a segnalarle all'Unità
sanitaria locale.
8. I funzionari regionali di Polizia Mineraria, nei limiti del
servizio cui sono destinati e secondo le attribuzioni ad essi
conferite dalla legge, sono ufficiali di Polizia Giudiziaria, ai
sensi dell'articolo 5 del D.P.R. 9 aprile 1959, n. 128 e
dell'ultimo comma dell'articolo 221 del Codice di Procedura
Penale.
9. La nomina dei nuovi funzionari avviene previo accertamento,
da parte del la Giunta regionale, dei requisiti richiesti per
l'espletamento delle funzioni di Polizia Mineraria.
10. I funzionari di cui al presente articolo devono essere
muniti di apposito documento regionale di riconoscimento attestante
la qualifica di Ufficiale di Polizia Giudiziaria.
11. Gli imprenditori, i direttori ed il personale dipendente
delle aziende esercenti le cave e torbiere, acque minerali e
termali, hanno l'obbligo di agevolare tali ispezioni e di fornire
le notizie ed i dati necessari.
PRESIDENTE:
Do lettura di un emendamento all'articolo 19,
proposto dall'Assessore ai Lavori Pubblici, Fosson.
EMENDAMENTO
All'articolo 19 è soppresso il sesto comma.
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 19 emendato.
ARTICOLO 19
(Polizia Mineraria)
1. Il Presidente della Giunta regionale esercita le funzioni
amministrative in ordine all'applicazione delle norme di polizia
delle cave e torbiere di cui ai D.P.R. 9 aprile 1959, n. 128 e 24
maggio 1979, n. 886, concernenti norme di polizia delle miniere e
delle cave, nonché le funzioni di igiene e sicurezza sul lavoro in
materia, di cui ai D.P.R. 27 aprile 1955, n. 547 e 19 marzo 1956,
n. 302, concernenti norme di prevenzione degli infortuni sul
lavoro.
2. Il Presidente della Giunta regionale esercita, nelle materie
di cave e torbiere, le funzioni già attribuite con il citato D.P.R.
9 aprile 1959, n. 128, al Prefetto ed al Corpo delle Miniere.
3. Le funzioni di cui al primo comma del presente articolo si
applicano anche alle norme di carattere tecnico ed
antinfortunistico sull'impiego degli esplosivi nelle attività
estrattive.
4. Sino a che non sarà adeguatamente strutturato l'Ufficio
regionale Miniere e Cave, il Presidente della Giunta regionale può
avvalersi del Corpo Nazionale delle Miniere del Ministero Industria
Commercio ed Artigianato.
5. Per assolvere direttamente le funzioni di cui sopra il
Presidente della Giunta regionale si avvale dell'ufficio addetto
all'Assessorato regionale dei Lavori Pubblici e può delegare al
funzionario responsabile la firma di atti già di competenza
dell'Ingegnere capo del Corpo delle Miniere.
6. I funzionari regionali di Polizia Mineraria, qualora,
nell'esercizio delle loro funzioni, rilevino situazioni che
richiedono interventi di tutela dell'igiene del lavoro e delle
malattie professionali, sono tenuti a segnalarle all'Unità
sanitaria locale.
7. I funzionari regionali di Polizia Mineraria, nei limiti del
servizio cui sono destinati e secondo le attribuzioni ad essi
conferite dalla legge, sono ufficiali di Polizia Giudiziaria, ai
sensi dell'articolo 5 del D.P.R. 9 aprile 1959, n. 128 e
dell'ultimo comma dell'articolo 221 del Codice di Procedura
Penale.
8. La nomina dei nuovi funzionari avviene previo accertamento,
da parte della Giunta regionale, dei requisiti richiesti per
l'espletamento delle funzioni di Polizia Mineraria.
9. I funzionari di cui al presente articolo devono essere muniti
di apposito documento regionale di riconoscimento attestante la
qualifica di Ufficiale di Polizia Giudiziaria.
10. Gli imprenditori, i direttori ed il personale dipendente
delle aziende esercenti le cave e torbiere, acque minerali e
termali, hanno l'obbligo di agevolare tali ispezioni e di fornire
le notizie ed i dati necessari.
PRESIDENTE:
Se nessuno chiede la parola, pongo in
votazione l'articolo 19, nel testo emendato testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 20.
TITOLO IV
(Disposizioni transitorie)
ARTICOLO 20
(Regime transitorio)
1. Per le coltivazioni in atto alla data di entrata in vigore
della presente legge il coltivatore è tenuto a presentare, entro 6
mesi dalla predetta data, domanda di rilascio dell'autorizzazione
ai sensi dell'articolo 4.
2. La Giunta regionale provvede in merito entro 60 giorni dal
ricevimento del parere della Commissione tecnico consultiva di cui
all'articolo 5 ed in ogni caso entro 180 giorni dalla presentazione
della domanda.
3. Qualora le cave in atto alla data di entrata in vigore della
presente legge siano escluse dalle zone previste nei piani delle
attività estrattive di cui alla legge regionale 22 dicembre 1987,
n. 108, l'autorizzazione non può superare un anno ed è diretta alla
risistemazione ambientale di tutta l'area interessata dalla
coltivazione di cave e ciò con la garanzia di cui all'articolo
6.
4. Qualora le cave in atto alla data di entrata in vigore della
presente legge siano in un ambito territoriale per il quale non sia
ancora stato approvato il piano regionale delle attività estrattive
di cui alla legge regionale 22 dicembre 1987, n. 108,
l'autorizzazione è rilasciata sino alla data di approvazione del
relativo piano estrattivo e può proseguire, previa verifica di
compatibilità ed in conformità alle prescrizioni del piano di cui
alla legge regionale 22 dicembre 1987, n. 108.
5. In caso di mancata presentazione della domanda entro il
termine previsto il coltivatore decade dal diritto alla
coltivazione e la Giunta regionale adotta provvedimenti opportuni a
carico del coltivatore, anche in ordine al recupero ambientale, in
relazione ai lavori successivi all'entrata in vigore della presente
legge; per l'escavazione precedente si provvede in conformità a
quanto stabilito dalla legge regionale 22 dicembre 1987, n.
108.
6. La stessa disposizione si applica all'ipotesi di prosecuzione
di coltivazioni non legittime di cave o torbiere.
7. Le coltivazioni legittimamente esercitate, all'entrata in
vigore della presente legge, possono essere proseguite sino a che
non intervenga provvedimento ai sensi dei commi precedenti.
PRESIDENTE:
Se nessuno chiede la parola, pongo in
votazione l'articolo 20 testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 21.
TITOLO V
(Disposizioni finanziarie)
ARTICOLO 21
(Disposizioni finanziarie)
1. Gli oneri derivanti dall'applicazione dell'articolo 5 della
presente legge, valutati in annue £. 5.000.000, graveranno
sull'istituendo capitolo 28280 del bilancio di previsione della
Regione per l'esercizio finanziario 1989 e sui corrispondenti
capitoli dei futuri bilanci.
2. Alla relative copertura si provvede:
- per l'anno 1989 mediante riduzione di £. 5.000.000 dallo
stanziamento previsto al capitolo 26555 del bilancio per
l'esercizio in corso;
- per gli anni 1990 e 1991 mediante utilizzo per £. 10.000.000
delle risorse disponibili già iscritte al programma 3 - 2 "Altri
oneri non ripartibili del bilancio pluriennale 1989/1991".
PRESIDENTE:
Se nessuno chiede la parola, pongo in
votazione l'articolo 21 testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 22.
ARTICOLO 22
(Variazioni di bilancio)
Al bilancio di previsione della Regione per l'esercizio
finanziario 1989 sono apportate le seguenti variazioni:
Parte spesa
in diminuzione
capitolo 26555 "Spese per strumenti tecnici, macchine ed
attrezzature stradali"
£. 5.000.000
in aumento
capitolo 28280 (di nuova istituzione) programma regionale
2.2.1.06
codificazione 2.1.1.4.2.2.10.13.06
"Spese per il funzionamento della Commissione tecnico consultiva
per le cave e torbiere
L.R n. articolo 5"
£. 5.000.000
E' altresì istituito il seguente capitolo nella parte entrata
del bilancio di previsione della Regione per l'esercizio
finanziario 1989:
capitolo n. 9050 titolo 3 - Categoria 9° codificazione
03.02.05
"Canoni per concessioni di cave e torbiere per motivi di
pubblica utilità L.R. n. articolo 10".
PRESIDENTE:
Se nessuno chiede la parola, pongo in
votazione l'articolo 22 testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 23.
ARTICOLO 23
(Dichiarazione di urgenza)
La presente legge è dichiarata urgente ai sensi del terzo comma
dell'articolo 31 dello Statuto speciale ed entrerà in vigore il
giorno successivo a quello della sua pubblicazione sul Bollettino
Ufficiale della Regione.
PRESIDENTE:
Se nessuno chiede la parola, pongo in
votazione l'articolo 23 testé letto.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Il Consiglio è chiamato ora a pronunciarsi sul
complesso della legge.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK