Consiglio Regionale della Valle d'Aosta - Oggetto del Consiglio n. 3738 del 9 maggio 1988 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3738 del 9 maggio 1988 - Resoconto
OGGETTO N. 3738/VIII - DISEGNO DI LEGGE CONCERNENTE:
"TRASFERIMENTI FINANZIARI, IN CONTO CAPITALE, DELLA REGIONE AI
COMUNI DELLA VALLE D'AOSTA PER L'ATTUAZIONE DEI PROGRAMMI DI
INVESTIMENTO IN OPERE PUBBLICHE DI LORO COMPETENZA".
PRESIDENT
: Le Président de la Junte, Rollandin, a demandé
à prendre la parole; il y a droit.
ROLLANDIN (U.V.):
Comme vous le savez, depuis un certain
nombre d'années il a été décidé d'allouer aux communes une série de
financements pour la gestion directe d'une série de travaux. Cette
année, vous l'avez déjà vu, au moment de l'approbation du budget,
le pourcentage des fonds à la disposition des communes a été
augmenté: il s'agit cette année de 42 milliards contre 37 de l'an
dernier. Parallèlement, il a été prévu, comme vous l'indique le
rapport, de donner des indications aux communes: "Estensione
dell'autonomia finanziaria e decisionale agli enti locali. In
riferimento alle decisioni di spesa, gli strumenti di
programmazione locale sono rappresentati dagli strumenti
urbanistici per il breve e medio periodo e dalle relazioni
previsionali e programmatiche".
A ce sujet je voudrais rappeler que toutes les communes envoient
régulièrement les rapports programmatiques; je crois que l'on a
fait là un pas en avant considérable quant à la programmation en
général et le fait même de ce référer au plan d'aménagement de
chaque commune est indispensable pour avoir l'allocation des fonds
à la disposition des communes.
Nous avons par ailleurs rappelé aux communes qu'il était
indispensable de prévoir l'utilisation des fonds de la Caisse
"Depositi e Prestiti" pour les dites communes; nous avons maintenu
la loi n° 6 uniquement pour les fonds qui sont à allouer, suite aux
engagements pris précédemment; nous avons donné la possibilité de
faire approuver les projets directement par la commission prévue
dans la loi et ce pour éviter toutes les difficultés
bureaucratiques que nous avons connues jusqu'à présent, car il
fallait prévoir une double approbation de certains projets, la
commission n'était pas la même, il y avait des difficultés, voire
même des retards de la commission compétente.
Cela avait été demandé par les syndics à l'occasion de
l'assemblée organisée en vue de la discussion de cette loi et ils
en ont approuvé et les critères et la formation de cette loi.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Questo provvedimento di legge, a mio
parere, presenta due facce stranamente contrapposte. Da una parte,
si tratta di un provvedimento che ha avuto sicuramente un grande
effetto amministrativo sulla Valle d'Aosta. Non si può disconoscere
che in questo senso la Giunta abbia fatto una buona cosa ad emanare
le leggi precedenti e mi riferisco in particolare alle leggi nn.
15, 27 e 51 del 1986, che, per certi versi, hanno insegnato ai
comuni ad affrontare correttamente la gestione del proprio
territorio e delle proprie attività in una visione programmatica.
Questo, a mio parere, deve essere sottolineato con forza, perché
rappresenta un cambio di marcia rispetto al passato ed in un
prossimo futuro potremo certamente osservare i suoi effetti
benefici.
L'altra parte della questione, per la quale nutriamo dei grossi
dubbi, è relativa al tipo di interlocutori che la Regione ha
scelto. Essa, infatti, come spesso capita nel settore della sanità
che forse conosco un po' meglio, ripropone di nuovo il salto o lo
scavalcamento dell'organo intermedio costituito dalle comunità
montane. Questa legge, quindi, è l'ennesima dimostrazione del fatto
che non si vogliono fare le comunità montane e che non le si
vogliono fare proprio in quei settori dove esistono gli importanti
meccanismi del trasferimento di alcune competenze di spesa e di
progettazione del territorio.
Nella relazione di accompagnamento, infatti, tra le leggi che,
insieme a questa, dovrebbero completare il quadro legislativo del
processo di razionalizzazione dei rapporti Regione-enti locali, si
cita anche la legge n. 91, del 2 novembre 1987, che concerne norme
sulle comunità montane; però in tutto il presente articolato non si
parla assolutamente di comunità montane, proprio perché, sino ad
oggi, esse non hanno avuto alcuna competenza. Se non ci poniamo il
problema di affidare alle comunità montane dei compiti concreti,
pratici e legati, per esempio, alle costruzioni o a tutte le
infrastrutture che occorrono al territorio, siamo noi stessi che
dichiariamo la morte di queste istituzioni.
Faccio un esempio. In questo caso si pongono sullo stesso piano
i comuni che hanno 80 o 100 abitanti e quelli che ne hanno 40.000;
ma questo non sotto l'aspetto finanziario, perché credo che anche
la Giunta si renda conto che quel la tabellina finale non va molto
bene, ma proprio sotto l'aspetto "programmatorio". Non si possono
chiedere ad un comune di 80 abitanti competenze "programmatorie"
identiche a quelle del comune di Aosta. Ciò non ha senso ed è per
questo che nel 1987 è stata fatta la battaglia a favore delle
comunità montane, ma contro quella legge che, di fatto, le ha
svuotate completamente delle loro peculiari funzioni.
Questo è un caso tipico, ma non l'unico, perché ne vedremo anche
altri nel corso della discussione, di quelle leggi che necessitano
di un organo intermedio, anche perché tante opere (rifiuti solidi,
piscine,...) sono sempre fatte a livello consortile, per cui si
hanno consorzi che si sovrappongono e si mischiano tra un comune e
l'altro, tra un gruppo di comuni e l'altro, ma sempre a livello
consortile. Perché? Perché in Valle d'Aosta non è mai stato
risolto, nemmeno oggi, il problema dello strumento intermedio.
Questo è solo uno degli aspetti negativi o della faccia negativa
dei rapporti di cui parlavo all'inizio, di quel "Giano bifronte"
che è questa legge, perché ve n'è anche un altro e cioè che il
referente, a livello di ente locale, è identificato sempre e solo
nella figura del sindaco. Questo, a nostro parere, è un fatto
estremamente negativo. Faccio un esempio che spero possa ben
chiarire il concetto. In questo Consiglio regionale sono
rappresentate 11 diverse forze politiche, ciascuna delle quali ha
un peso diverso che va dal singolo Consigliere della lista degli
artigiani fino al gruppo dell'Union Valdôtaine, che attualmente ne
conta nove. Questo Consiglio, tutto sommato, dovrebbe rappresentare
ed esprimere la volontà politica della Regione Valle d'Aosta e dei
Valdostani. Se, invece, noi esaminiamo l'assemblea dell'Unità
Sanitaria Locale, che, qualche tempo fa, è stata costruita ad arte
con un procedimento di ingegneria elettorale, possiamo constatare
che la stragrande maggioranza di quell'assemblea, credo circa i due
terzi, è composta da persone che sono iscritte all'Union
Valdôtaine. Questo cosa vuol dire? Vuol dire che i meccanismi
elettorali all'interno dell'assemblea - e badate bene che non parlo
del Comitato di Gestione ma di un organo che ha funzioni similari a
quelle del Consiglio regionale - garantiscono una "maggioritarietà"
ai gruppi dirigenti locali.
Nel nostro caso, invece, si va ancora più in là, perché, non
solo non si fa un lavoro sulle giunte, visto che si pongono sullo
stesso piano il voto del sindaco di Rhêmes Notre Dames e quello del
sindaco di Aosta, ma non si prende nemmeno in considerazione il
vero motivo politico, che è legato ai consigli comunali, i quali,
ovviamente, sono rappresentativi di una molteplicità di idee, forse
anche maggiore delle undici idee fondamentali che sono presenti in
questo Consiglio regionale, le quali però, a mio avviso, hanno
ugualmente diritto di esprimere il loro parere.
Noi non siamo d'accordo, quindi, sull'esistenza di questo asse
diretto Presidente della Giunta - Giunta regionale-sindaci; non
siamo d'accordo che ciò si verifichi in questo provvedimento, ma
non siamo d'accordo che ciò si verifichi in tutti gli altri
provvedimenti che si riproporranno, perché da questo tipo di
organizzazione regionale nasce tutta una serie di problemi molto
gravi per la vita democratica.
È evidente la contraddizione nei confronti dell'aspetto
precedente, nel senso che, mentre da una parte c'è un tentativo
estremamente corretto di accettare una grande idea della Sinistra,
e cioè quella della programmazione, che tende ad evitare gli
interventi casuali di tipo "stocastico", dall'altra, invece, si
vuole mantenere un controllo di tipo pressoché diretto, "divino",
tra gli organi esecutivi ai vari livelli, saltando quanti più
livelli possibili. È evidente, quindi, che il controllo da parte
dell'organo...
ROLLANDIN (fuori microfono):
Ma stai parlando di questa
legge?
SANDRI (N.S.):
Certamente, io sto parlando proprio di
questa legge! Il Presidente della Giunta dovrebbe controllare
quante volte le comunità montane sono citate in questa legge...
(...INTERRUZIONE del Presidente ROLLANDIN...)
No! Però io voglio proprio vedere quanti comuni delegheranno
alle comunità montane i poteri previsti da questa normativa:
secondo me non lo farà nessun comune, e questa sarà la più evidente
testimonianza che la vostra scelta sulle comunità montane è
assolutamente sbagliata.
Ma la questione principale non è legata tanto alle comunità
montane, quanto piuttosto ai sindaci. Se ciò è possibile, io chiedo
di non farci più avere i pareri dell'Associazione dei sindaci,
perché, a mio parere, si tratta di un organismo che non è dignitoso
tenere in molta considerazione per rappresentare gli effettivi
interessi comunali, e chiedo che si cerchino altre forme di
consultazione dei comuni. A mio parere, la soluzione più semplice
consisterebbe nel fare le comunità montane, ai cui consigli poi si
potrebbe ricorrere per ottenere un parere sulle leggi. Questo modo
di comportarsi sarebbe politicamente corretto, così come si è
cercato di fare, sotto l'aspetto amministrativo, in questa
legge.
Il problema principale di questa legge è quello di dare dei
soldi. Io penso che, con l'approvazione delle varie pagine che
stiamo esaminando in questo Consiglio, ci apprestiamo ad emettere
mandati di pagamento, chiaramente di tipo elettorale, per circa 300
miliardi; tuttavia, vorrei far presente al Consiglio come siano in
larga misura mal spesi anche i 42 miliardi previsti da questa
legge.
Nella relazione di accompagnamento infatti si dice che è stato
aumentato notevolmente, da 32 a 42 miliardi, l'ammontare della
spesa trasferita ai comuni. Per renderci conto delle dimensioni di
questo trasferimento, occorre ricordare che la Regione trasferisce
ai comuni meno del 10% delle spese per l'edilizia che effettua
direttamente essa stessa. Diciamo, quindi, che la Regione mantiene
comunque il controllo diretto sul 90% della spesa, per cui delega
estremamente poco.
Ma la spesa di 10 miliardi in più, tra il 1987 ed il 1988, come
è scritto nella pagina 3 della relazione, è autorizzata per due
motivi:
"- l'accollo ai Comuni anche delle spese - finora a carico della
Regione - per l'asfaltatura delle strade comunali, con il
vantaggio, per i primi, di poter allocare su altre categorie di
opere le corrispondenti risorse;
- la soppressione dei contributi di cui all'articolo 11, secondo
comma, della legge regionale n. 6/1984".
Questo fatto è abbastanza interessante e credo che meriti un po'
più di attenzione, perché è una delle cause, anche se non l'unica,
della disorganizzazione dei trasporti pubblici in questa Regione.
Credo che sappiate quante volte il Gruppo consiliare di Nuova
Sinistra, fin dal 1978, si è battuto contro l'installazione di
strutture asservite al traffico privato (garages, strade,
autostrade...) e quante volte, invece, si è battuto per il
miglioramento del trasporto pubblico (ferrovia,
autopullman...).
Uno dei motivi che hanno giustificato queste battaglie era di
ordine economico, nel senso che il traffico privato rappresenta un
costo notevolmente forte e alto per la struttura pubblica e per il
patrimonio regionale, per cui, a nostro parere, non ce lo possiamo
assolutamente permettere. Il potenziamento del trasporto pubblico,
invece, mira a far risparmiare dei soldi alla Regione. In che modo?
Proprio evitando quelle spese che stanno diventando sempre più
indispensabili per il cosiddetto buon funzionamento del traffico
privato.
Questo disegno di legge stanzia più di 10 miliardi per
l'asfaltatura di strade comunali, ma se voi esaminate il resto
dell'ordine del giorno, vi rendete conto che, per esempio, per
asfaltare la circonvallazione nord di Aosta, che è anche pericolosa
per la sicurezza, si stanzia la bellezza di 1,8 miliardi. E non
voglio, ovviamente, ricordare tutti i soldi che si sono spesi per i
parcheggi e per tutta una lunga serie di altre cose.
A mio parere, pertanto, non si deve incentivare ulteriormente
questo tipo di spese, senza alcuna riflessione su questa
considerazione; ritengo, invece, che sia più importante dire ai
comuni: "Guardate, noi facciamo queste spese perché non siamo stati
ancora capaci di potenziare sufficientemente i trasporti di tipo
pubblico. Nello stesso tempo, però, voi non dovete utilizzare i
soldi risparmiati sulle asfaltature per eseguire altre opere in
senso generico, ma proprio per evitare o ridurre nei limiti del
possibile i trasporti privati su gomma, sia quelli delle
autovetture sia quelli dei mezzi più pesanti".
Si poteva, ad esempio, introdurre in questa legge un emendamento
che indirizzasse le risorse rese libere dall'asfaltatura delle
strade per la costruzione di piste ciclabili e per incentivare
l'uso di mezzi ciclabili di proprietà comunale. Mi riferisco
ovviamente alle biciclette gialle o di altri colori che vengono
ormai così diffusamente proposte in molte città d'Italia. Bisogna
collegare, cioè, nei limiti del possibile, l'idea che questo
trasferimento di risorse va, purtroppo, in una direzione di poca
fruttuosità, nel senso che si fanno investimenti di tipo infruttivo
che verranno pagati sempre di più. Penso che tutti siano al
corrente della situazione viaria in cui versa la città di Aosta.
Non è possibile distogliere questi stanziamenti, però si possono
lanciare dei segnali per indirizzarli diversamente.
Ma questa legge, al titolo I, articolo 1, comma 2, lettera d),
contiene una dizione che, a nostro parere, dovrebbe essere tolta e
per la cui eliminazione noi presenteremo un apposito emendamento,
che mi farò premura di far pervenire alla Presidenza del Consiglio.
Mi riferisco al punto dove si dice che le risorse finanziarie che
la Regione trasferisce annualmente, in conto capitale, ai comuni,
ad integrazione di quelle provenienti da altre fonti, possono
essere utilizzate dai comuni per il finanziamento parziale o totale
di alcune categorie di spesa, tra le quali sono compresi anche:
"d) interventi di nuova costruzione, ricostruzione e recupero -
ad eccezione di quelli di manutenzione ordinaria - di opere
pubbliche e correlativi oneri di direzione, assistenza e collaudo
dei lavori".
Noi siamo contrari agli interventi di nuova costruzione perché,
a nostro parere, occorre fare in proposito una seria riflessione,
anche perché ci era sembrato che in occasione dell'approvazione di
altri provvedimenti di legge si fosse già provveduto ad effettuare
una più attenta riflessione ed a riconoscere che, effettivamente,
in Valle d'Aosta si sta costruendo troppo e, soprattutto, si sta
costruendo male. Aiutare ulteriormente i comuni ad insistere lungo
la strada delle nuove costruzioni, invadendo terreni ancora
agricoli o comunque utilizzati o utilizzabili diversamente, ci
sembra essere una manovra profondamente sbagliata.
Da questo punto di vista, il favore accordato agli interventi di
nuova costruzione può incentivare o innescare delle altre spese. Mi
spiego con un esempio. Tra i provvedimenti amministrativi che,
proprio nel corso di questa seduta, abbiamo rinviato, in attesa di
sapere se i quattro Consiglieri regionali, contro i quali
l'Amministrazione si è costituita parte civile, possano o meno
partecipare alle loro votazioni, vi è tutta una serie di proposte
di acquisto di terreni per lo svolgimento dei giochi tradizionali.
Si tratta di una delle tante spese che sono innescate dall'aumento
indiscriminato delle nuove costruzioni, che, specie nel passato, è
stato agevolato soprattutto dall'ente pubblico, inteso quest'ultimo
come Regione e come enti locali minori e cioè comunità montane o
comuni.
Vorrei essere capace a sommare tutte le spese necessarie per il
successivo ricupero di questi terreni, ma per quanto mi è possibile
ricordare, anche perché in questo momento non ho sotto mano i dati
relativi, posso dire che si sono già superati i 2 miliardi di spesa
per liberare alcuni terreni di Quart nella zona aeroportuale di
Aosta.
Sono interessanti le dichiarazioni dell'allora presidente
dell'"Association Valdôtaine de Tsan", Piero Daudry, riportate sul
numero 4 del 1987 di "Lo joà et les omo" quando diceva:
"I prati su cui possiamo giocare, col passare degli anni,
diventano quasi introvabili, poiché costruzioni di ogni tipo
riducono sempre più le aree verdi della nostra Regione e ciò
avviene proprio nel momento in cui il gioco migliora tecnicamente
ed ha bisogno di spazi maggiori. Nella sua riunione del 5 aprile,
il Direttivo scopre che lo tsan si pratica a ridosso di cave,
strade, autostrade, piste d'aeroporti e così via. Poiché non è
possibile ridurre il nostro gioco, tanto da rinchiuderlo in
palestre, bisognerà pur pensare seriamente a dove giocheremo tra
qualche anno".
Queste sono le preoccupazioni che aveva Daudry, ma io penso che
esse siano solo uno dei tanti aspetti legati al problema delle
nuove costruzioni. Un altro aspetto, ad esempio, è costituito dal
fatto che le costruzioni pubbliche di solito vanno ad occupare aree
agricole o comunque concorrono a spostare le aree agricole in zone
sempre più esterne rispetto ai centri abitati, per cui ne consegue
anche un effetto estremamente negativo sull'agricoltura.
A questo punto, cosa fa la Regione? Interviene nuovamente con
finanziamenti per il ricupero delle aree dismesse, con
finanziamenti all'agricoltura, con finanziamenti per la
ricomposizione fondiaria... Si tratta, ovviamente, di interventi
che comportano spese che si aggiungono ad ulteriori spese.
Si dà atto che alle ore 12,20 riassume la Presidenza il
Presidente Bondaz.
PRESIDENTE
: Consigliere Sandri, io le vorrei solo
ricordare che c'era stato un accordo...
SANDRI (N.S.):
No, l'accordo non c'è stato, perché solo
cinque minuti fa il Presidente della Giunta ha detto che gli
accordi non si possono prendere all'unanimità e, pertanto, ogni
Consigliere...
PRESIDENTE
: Non so che cosa abbia detto il Presidente
della Giunta, io so che nell'ultima riunione della Conferenza dei
Capigruppo si era convenuto di far passare delle leggi, altre no e
di ritirarne alcune. A tutto ciò si era poi aggiunto l'impegno dei
Consiglieri a cercare di contenere al massimo i rispettivi
interventi.
Non le voglio certamente togliere la parola, per cui lei faccia
pure quello che ritiene più opportuno.
SANDRI (N.S.):
Signor Presidente, se posso intervenire su
questo punto, ribadisco quanto ho già detto prima in sede di
Commissione per il Regolamento e cioè che venerdì scorso si era
raggiunto un accordo di massima, dal quale erano rimasti fuori tre
punti: la legge sulle guide della natura, quella sulla banca e
quella del piano sanitario.
Erano state fatte due proposte diverse: la prima era quella di
sospendere la legge sulla banca e di far passare il piano
sanitario, mentre la seconda, che era stata fatta dal sottoscritto,
tendeva a far passare la legge sulla banca ed a rinviare quella sul
piano sanitario. La discussione si era arenata su queste proposte,
dopodiché se il Presidente della Giunta ha ritenuto opportuno,
ovviamente per le sue buone ragioni, interloquire e accordarsi con
il Partito Socialista per far andare avanti una proposta piuttosto
che l'altra, a me la cosa sta benissimo e prendo atto che, mentre
al Consigliere Stévenin sta bene che sia il Partito Comunista a
presentare le mozioni, il Presidente della Giunta preferisce, a sua
volta, il Partito Socialista...
(...INTERRUZIONE del Consigliere TORRIONE...)
Io non voglio imporre la mia posizione a nessuno, ma ho chiesto
solo di poter discutere con calma, nel corso della riunione dei
Capigruppo, prevista per le ore quindici del pomeriggio di oggi,
anche la mia proposta, ma mi è stato risposto, come ho già detto,
che gli accordi non si possono prendere all'unanimità.
Poiché ritengo che, dal mio punto di vista, la mia posizione non
possa essere diversa, vi prego di avere un po' di pazienza. Ognuno
si assume la responsabilità di quello che fa, ma non credo che il
Presidente della Giunta possa trattare i Consiglieri di minoranza
come se ce ne fossero di più bravi e di meno bravi..
(...INTERRUZIONE del Consigliere TORRIONE...)
PRESIDENTE
: Consigliere Sandri, ma lei ha terminato il
suo intervento?
SANDRI (N.S.):
No, è un fatto personale!
PRESIDENTE
: Ma per la questione del fatto personale
interverrà dopo, prima finisca il suo intervento.
SANDRI (N.S.):
Non ho alcun problema. Dicevo che il
provvedimento di legge in questione, purtroppo, incentiva nei
comuni una visione della costruzione di nuovi edifici che, a nostro
parere, non è assolutamente accettabile. Oltretutto, noi crediamo
che, dal punto di vista organizzativo, si possano fare dei grossi
passi in avanti, ma che non si possano certamente ottenere dei
risultati positivi incentivando le nuove costruzioni.
Tra l'altro, vorrei ricordare in quest'aula che il Presidente
della Giunta, quando è venuto in Commissione ad illustrare questo
provvedimento di legge, in qualche modo aveva convenuto, almeno a
parole, sull'opportunità di fornire delle indicazioni di tipo
diverso. Visto, quindi, che dal sottoscritto, ma forse anche dal
Partito Comunista, era stato osservato qualcosa sugli interventi
nelle nuove costruzioni, io mi sarei aspettato che il Presidente
della Giunta presentasse in Consiglio regionale degli appositi
emendamenti. Ciò non è avvenuto, anzi abbiamo visto assolutamente
nulla, per cui ho l'impressione - e ne approfitto per fare una
previsione che non costa molta fatica, ma che, soprattutto, ritengo
che sarà vincente - che i comuni avranno la possibilità di ottenere
finanziamenti soprattutto per gli interventi di nuove costruzioni.
Nei prossimi anni, quindi, assisteremo ad una notevole
proliferazione della cosiddetta "impronta dell'uomo" sul
territorio.
Signor Presidente, l'ultimo aspetto che voglio ricordare, prima
di terminare il mio intervento, è quello legato alla distribuzione
percentuale delle risorse finanziarie tra i comuni, a parità di
indici di efficienza, e mi riferisco alla cosiddetta "Tabella A",
allegata alla legge regionale, prevista sulla base dell'art. 2,
comma 2°. Questa tabella, a nostro parere, è estremamente ingiusta,
perché, a fronte di una serie di stanziamenti di una certa
rilevanza per i piccoli comuni, il peso degli stanziamenti previsti
per i grandi comuni è assolutamente irrisorio o ridicolo. Faccio
degli esempi concreti.
Noi abbiamo dei comuni come Rhêmes Notre-Dames, che ha un indice
percentuale (0,84) per ottenere finanziamenti che è molto
superiore, sempre esemplificando, a quello di Antey-Saint-André
(0,78), ma che è soltanto un decimo o un undicesimo di quello di
Aosta (10,76). Con questo vogliamo forse dire che gli abitanti di
Aosta, che in proporzione sono 400 volte più numerosi degli
abitanti di Rhêmes Notre-Dames, hanno diritto solo ad un
quarantesimo dei soldi che sono a disposizione degli abitanti del
comune di Rhêmes Notre Dames? L'estensione del territorio di quel
Comune giustifica effettivamente queste modifiche?
Noi pensiamo che questa tabella sia stata proposta così com'è
stata concordata con l'Associazione dei sindaci e questa è
un'ulteriore testimonianza che il procedimento seguito per
preparare questa legge non è assolutamente significativo o
rappresentativo della posizione che hanno o che dovrebbero avere i
consigli comunali ed in particolare quello di Aosta. Io sono
fermamente convinto che se si dovesse chiedere al Consiglio
comunale di Aosta, dove la maggioranza e la minoranza spesso si
trovano su posizioni alternative, lo troveremmo pienamente concorde
nel ritenere che l'assegnazione del 10% di tutti gli stanziamenti
al Comune di Aosta, pari a soli 4 miliardi circa, quando gliene
spetterebbe la bellezza di 37, sia una decisione o una procedura
abbastanza scorretta, anche sotto l'aspetto politico.
Il Presidente della Giunta si lamentava, testé, che si sta
perdendo del tempo nell'esame di questa legge e che forse se ne
perderà dell'altro nel discutere un'altra legge e diceva che, tutto
sommato, i provvedimenti di legge dovrebbero andare avanti con
maggiore celerità: io non faccio solo una questione metodologica, e
cioè che le mie proposte non sono state tenute nella debita
considerazione nel corso della Conferenza dei Capigruppo, perché di
questo parleremo nel corso del pomeriggio, ma mi chiedo quale
significato politico si possa attribuire ad un Consiglio regionale
che veda i suoi lavori oberati dalla presentazione, da parte della
Giunta, di più di 100 provvedimenti.
Non si tratta, poi, di provvedimenti di secondaria importanza,
come può esserlo, ad esempio, l'acquisto di questo di quel terreno,
anche se a volte proprio il caso dell'esempio citato può assumere
una rilevanza notevole, ma si tratta di provvedimenti di notevole
peso che interessano, addirittura, la tutela dell'ambiente, i
parchi, l'istituzione di una università, i trasferimenti
amministrativi, il bilinguismo per il personale della scuola...
Sono tutti provvedimenti che sicuramente avrebbero meritato un
migliore spazio di tempo in qualche seduta precedente.
Noi sappiamo che alcune di queste leggi sono state proposte da
due, tre o quattro anni, ma che da altrettanti anni sono ferme
all'esame delle Commissioni e che sono state tirate fuori
all'ultimo momento solo per utilizzarle come merce di scambio.
Qui bisogna dire al Presidente della Giunta che gli ha fatto
molto comodo la richiesta dei Consiglieri di minoranza di non far
approvare la legge sulla tutela dell'ambiente e quella sulla
istituzione dei parchi, perché questo rientrava nei suoi interessi,
ma non nei nostri. Ne consegue che l'accordo su questo ordine del
giorno, fino ad ora, è tornato ad esclusivo interesse della
maggioranza, perché noi della minoranza non abbiamo ottenuto nulla,
ma soprattutto, cosa di fondamentale importanza a mio avviso, non
siamo riusciti a dimostrare che questa Giunta sta attuando una
manovra clamorosamente ingiusta, quella di concedere premi
elettorali a tutta una serie di personaggi, di forze sociali e di
forze politiche.
Noi, in qualche modo, dobbiamo pure dire queste cose!
Quand'anche ci fosse un accordo tra tutti i Capigruppo, non si
potrebbe comunque tacere che, tra le ratifiche delle deliberazioni
di Giunta, ci sono ben 5 miliardi che vengono dati a trattativa
privata per realizzare dei lavori, senza il benché minimo concorso.
Queste ratifiche sono piene di cottimi fiduciari! Abbiamo scambi di
terreni di 8.000 metri quadrati ad un prezzo molto simile, da e per
una ditta, con la differenza, però, che su di uno c'è uno
stabilimento e sull'altro no!
Voi ci avete portato un ordine del giorno pieno di provvedimenti
o di cose che gridano vendetta a Dio! Voi volete un accordo, ma non
volete che di queste cose si parli con una certa calma, anzi, vi
permettete di dire che gli accordi si possono stipulare senza
bisogno dell'unanimità! Ciò va benissimo, basta che sia chiaro per
tutti!
Non mi soffermo sulla formula per calcolare le somme da
assegnare a ciascun comune, anche perché è estremamente complicata,
ma che, comunque, anche a detta del dirigente dell'Ufficio per la
programmazione, che ce l'ha illustrata in sede di Commissione, pare
che sia abbastanza corretta.
In ogni caso, se non verrà accettato l'emendamento che io
propongo e cioè di sopprimere le parole "interventi di nuova
costruzione", il mio voto sarà negativo.
Concludo questo mio primo intervento chiedendo al Presidente
della Giunta di esprimere un suo parere sull'accoglimento del mio
emendamento.
PRESIDENTE
: Ha chiesto la parola, per fatto personale, il
Consigliere Torrione; ne ha facoltà.
TORRIONE (P.S.I.):
Ho assistito ad uno scambio di battute
fra il Consigliere Sandri ed il Presidente della Giunta sulla
questione dell'ordine del giorno, ma credo che nel corso della
prossima Conferenza dei Capigruppo, prevista per questo pomeriggio,
il Presidente della Giunta avrà modo di indicarci le definitive
decisioni della maggioranza su alcuni punti che erano rimasti in
sospeso.
È certo, però, che nel corso della precedente seduta della
Conferenza dei Capigruppo ognuno di noi aveva espresso il proprio
parere e, posto di fronte ad una scelta, ha preferito un argomento
ad un altro. Anche il Presidente della Giunta, a sua volta, ha
espresso un suo parere di carattere generale, che a noi stava bene.
Se quel parere non sta bene a Nuova Sinistra, io non so che cosa
dire.
Poiché il Presidente della Giunta non avrà modo, fino alle ore
15,00, di confermare o meno la stessa impostazione, cerchiamo di
evitare, almeno fino ad allora, di fare dell'ostruzionismo, anche
perché esiste il problema di far procedere i lavori del Consiglio
nel modo più sollecito, onde evitare l'inconveniente cui prima si è
fatto cenno. Se ognuno di noi si mette a parlare per un'ora, così
com'è previsto dal Regolamento, risulterà del tutto inutile ed anzi
assolutamente inopportuno fare quell'incontro per stabilire alcuni
punti fermi.
Il fatto che all'interno della mediazione c'erano degli
argomenti sui quali eravamo più d'accordo noi, ma lo era meno la
maggioranza, o viceversa, rientra nelle condizioni della
mediazione; ma se per mediazione si intende un'alternativa drastica
del tipo: "O passano le cose che voglio io, altrimenti mi metto a
fare qualche numero in Consiglio!", il discorso si presenta in
termini sostanzialmente diversi. Dico questo, ovviamente,
rivolgendomi con molta benevolenza al Consigliere Sandri, che mi è
sembrato voler proprio dire: "O passano le cose che ho detto io e
ci mettiamo d'accordo sulla mia impostazione, altrimenti io non
sono d'accordo!".
Nel ricordare che la mediazione deve essere generale, mi appello
al senso di responsabilità ed alla ben nota coerenza del
Consigliere Sandri, che, sicuramente, non mi vorrà smentire seduta
stante, anche perché noi siamo in cerca di referenti: il Partito
Comunista l'ha trovato nel Consigliere Stévenin. Se noi riusciamo a
trovarlo nel Presidente della Giunta, ciò sta a significare che
ogni Gruppo si potrà rivolgere alle proprie "simpatie" per far
sospendere i lavori, ma non certo per farli andare avanti al ritmo
assunto dal Consigliere Sandri in questo inizio di seduta.
Grazie.
PRESIDENTE
: Ha chiesto la parola, per dichiarazioni di
voto, il Consigliere Mafrica; ne ha facoltà.
MAFRICA (P.C.I.):
Il nostro Gruppo si asterrà dal votare
questa legge, perché si trova di fronte a due elementi
contrastanti: da un lato c'è l'urgenza di fare avere ai comuni le
somme necessarie a realizzare opere e, dall'altro, bisogna
riconoscere che l'esame svolto in sede di Commissione è stato
piuttosto affrettato.
Anche noi, oltre alla Giunta, avremmo voluto sentire, per
esempio, i sindaci, l'A.N.C.I. e tutti gli altri organismi che sono
interessati all'approvazione di queste norme, per averne una
valutazione di merito. Noi abbiamo delle perplessità sul fatto che
l'80% delle somme sia dato ai comuni in funzione di una
valutazione, espressa dalla Giunta, sulla validità della relazione
programmatica. Alla Giunta può piacere o meno la relazione
programmatica di un comune, ma che il giudizio su di essa diventi
un criterio o una condizione per l'erogazione delle somme ci sembra
un pochino eccessivo.
Anche noi avremmo voluto discutere con più calma, con i comuni e
con la maggioranza, di tutte queste cose. In ogni caso, ci rendiamo
comunque conto che siamo ormai alla scadenza della legislatura e,
non avendo potuto avere i pareri di cui ho detto, ci asteniamo dal
votare questo disegno di legge, in attesa di ridiscuterne, se sarà
possibile, nel corso della nuova legislatura.
PRESIDENTE
: Ha chiesto la parola, per fatto personale, il
Consigliere Sandri; ne ha facoltà.
SANDRI (N.S.):
Io non sono assolutamente d'accordo con
l'interpretazione del Consigliere Torrione sulla mia posizione, nel
senso che la questione non si pone affatto in termini così
drastici. Io ho semplicemente chiesto che si faccia un accordo
all'unanimità, così come ci si era impegnati. Quell'accordo era
stato quasi trovato, ma, come ben sa il Consigliere Torrione, che
in tutti questi anni me l'ha insegnato, tra il bianco ed il nero ci
sono tante sfumature di colori grigi, che possono arrivare anche a
120.000 e che lui ha usato spesso e volentieri. Anche in questo
caso esistono i colori grigi, nel senso che, tra la banca ed il
piano sanitario, esistono: la banca ed il piano sanitario, gli
emendamenti alla banca e gli emendamenti al piano sanitario, lo
stralcio, lo stralcino, il piano e la pianola... Io chiedo di poter
discutere di queste cose, tutti insieme, alla Conferenza dei
Capigruppo, alle ore 15.00. L'ostruzionismo è una pratica che non
mi interessa e non mi piace.
La seconda questione che io ho cercato di sottolineare, ma forse
non mi sono spiegato bene, è che sull'Agenzia del Lavoro, per
esempio, io ho fatto un intervento modesto nel tempo e, forse,
anche nei contenuti, perché si trattava di una legge importante,
che mi sembrava avere dei contenuti positivi; invece, sull'altra
legge che trovavo particolarmente sconveniente, mi sono permesso di
far perdere un po' più di tempo. Questo atteggiamento, però, è
completamente diverso dall'ostruzionismo, che invece può essere
individuato nel mettere tutte e due le palline da una parte. Questo
però non è un mio costume e neppure voglio che lo diventi.
Chiedo, pertanto, al Consigliere Torrione di ritirare le sue
affermazioni e di contribuire, con gli altri gruppi della
minoranza, alla definitiva definizione di tutti i punti
dell'accordo, in modo che la mediazione soddisfi anche i piccoli
gruppi dell'estrema Sinistra.
PRESIDENT
: Le Président de la Junte, Rollandin, a demandé
à prendre la parole; il y a droit.
ROLLANDIN (U.V.):
Les réponses aux différentes questions
posées par M. Sandri, puisque nous les avons déjà données lors de
l'approbation de certaines lois, me semblent inutiles. Lors de la
discussion des propositions, j'expliquerai, si
M. Sandri le
souhaite, les raisons qui sont à la base de certains choix, comme
par exemple pour les communautés de montagne.
Pour ce qui est des nouvelles bâtisses, il s'est agi d'une
requête des communes; étant donné qu'il n'y a plus la loi n° 6
prévoyant des interventions directes, on donnerait alors la
possibilité d'utiliser les fonds de la loi actuellement discutée
pour l'achèvement des ouvrages prévus par les communes.
PRESIDENTE
: Passiamo ora all'esame dell'articolato.
Do lettura dell'articolo 1.
TITOLO I
(finalità della legge e mezzi per perseguirle)
Articolo 1
(finalità della legge)
1 - La Regione trasferisce annualmente risorse finanziarie,
in conto capitale, ai Comuni della Valle d'Aosta - ad integrazione
di quelle provenienti da altre fonti - per favorire l'attuazione di
programmi di investimento in opere pubbliche di loro competenza, in
considerazione dell'interesse che queste ultime rivestono per la
comunità regionale specie nell'accrescere l'efficienza delle opere
pubbliche di diretta pertinenza della Regione e nel favorire, anche
per questa via, lo sviluppo economico-sociale della Regione
medesima.
2 - I trasferimenti finanziari di cui al primo comma sono
utilizzati dai Comuni per il finanziamento, parziale
o
totale, delle seguenti categorie di spesa:
a)
studi per la formazione di programmi di
investimento;
b)
valutazione di fattibilità tecnica e di convenienza
economica nonché progettazione di opere pubbliche;
c)
acquisizione di immobili necessari per la
realizzazione di opere pubbliche;
d)
interventi di nuova costruzione, ricostruzione e
recupero - ad eccezione di quelli di manutenzione ordinaria - di
opere pubbliche e correlativi oneri di direzione, assistenza e
collaudo dei lavori;
e)
acquisto di beni strumentali con nessi con
l'utilizzazione delle opere pubbliche di competenza.
PRESIDENTE
: Ha chiesto la parola il Consigliere Sandri;
ne ha facoltà.
SANDRI (N.S.):
Ho apprezzato l'intervento del Presidente
della Giunta che ha ridimensionato, almeno politicamente, il
significato di questa legge, anche se non ha accettato
l'emendamento all'articolo 1, con il quale propongo di eliminare le
parole "nuova costruzione" dal comma 2, punto d).
Io ritengo, tuttavia, che lo si sarebbe comunque potuto
accettare, per rinviare a provvedimenti più puntuali, e quindi ad
una ulteriore verifica maggiorativa rispetto a quella prevista da
questa legge, l'approvazione del compimento di opere che,
eventualmente, fossero già state iniziate o ritenute comunque
assolutamente indifferibili e non altrimenti attuabili se non
attraverso una nuova costruzione.
Poiché credo che il significato di questo emendamento sia
importante, mi auguro che l'indirizzo da esso segnato rimanga come
uno stimolo o come orientamento per il futuro, anche perché mi
rendo conto che non è possibile trovare l'unanimità di tutto il
Consiglio regionale sulle questioni di tipo politico, cosa che
ritengo possibile, invece, su quelle di carattere procedurale.
Chiedo agli altri Gruppi della minoranza di votare questo
emendamento, ovviamente se lo condividono.
Personalmente voterò contro questa legge, non solo perché non è
stato accettato l'emendamento, ma perché non sono d'accordo sulla
sua impostazione, come ho già avuto modo di spiegare nel mio
precedente intervento in sede di discussione generale.
PRESIDENTE
: Do lettura dell'emendamento all'articolo 1,
presentato dal Consigliere Sandri.
EMENDAMENTO
Al comma 2 dell'art. 1 punto d) sono eliminate le parole
"nuova costruzione".
PRESIDENTE
: Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 28
Votanti: 1
Favorevoli: 1
Astenuti: 27 (Andrione, Baldassarre, Beneforti, Bondaz, Borbey,
Breuvé, Cout, De Grandis, Dolchi, Faval, Fosson, Lanivi, Mafrica,
Maquignaz, Marcoz, Martin, Pascale, Perrin, Pollicini, Ricco,
Rolando, Rollandin, Stévenin, Tamone, Tonino, Torrione e Voyat)
Il Consiglio non approva
PRESIDENTE
: Pongo ora in votazione l'articolo 1, nel suo
testo originale.
ESITO DELLA VOTAZIONE
Presenti: 28
Votanti: 23
Favorevoli: 22
Contrari: 1
Astenuti: 5 (Bajocco, Cout, Dolchi, Mafrica e Millet)
Il Consiglio approva
PRESIDENTE
: Do lettura dell'articolo 2.
Articolo 2
(trasferimenti finanziari)
1 - Il complesso delle risorse finanziarie da trasferire ai
Comuni in applicazione dell'articolo 1, primo comma,
è
determinato annualmente, con riferimento all'anno e al periodo
pluriennale considerati dal bilancio della Regione, con la legge
finanziaria di cui all'articolo 19 della legge regionale 7 dicembre
1979, n. 68.
2 - La Giunta regionale, entro un mese dall'entrata in vigore
della legge regionale di approvazione del bilancio di previsione
della Regione, determina - applicando i valori percentuali e le
modalità di calcola indicati nelle tabelle A e B allegate alla
presente legge - le somme da trasferire a ciascun Comune e impegna
la relativa spesa.
3 - Le modalità di calcolo indicate nella tabella B allegata
alla presente legge tengono conto:
a) del livello relativo di utilizzazione da parte del Comune dei
mutui erogabili dalla Cassa Depositi e Prestiti;
b) della capacità relativa di impegno, da parte del Comune,
delle risorse finanziarie accertate per investimenti;
c)
della capacità relativa del
Co
mune di
rispettare in sede attuativa i programmi indicati nella relazione
previsionale programmata.
4 - La liquidazione ai Comuni delle somme di cui al secondo
comma
è
disposta:
a) nella misura del 10%, dalla Giunta regionale con lo stesso
atto amministrativo di determinazione delle somme da trasferire e
di impegno della relativa spesa;
b) nella misura del 80%, dal Presidente della Giunta regionale,
previa analisi e positiva valutazione della relazione previsionale
e programmata di cui all'articolo 3 e ad avvenuta approvazione, da
parte della Commissione regionale di controllo, del bilancio di
previsione del Comune;
c) nella misura del 10%, dal Presidente della Giunta regionale
ad avvenuta trasmissione, da parte del Comune, alla Regione e alla
Commissione regionale di controllo, rispettivamente di una
documentazione sugli investimenti effettuati - redatta secondo uno
schema approvato dalla Giunta regionale - e del conto consuntivo,
entrambi relativi all'anno precedente quello a cui si riferisce la
liquidazione dei trasferimenti.
3 - L'omessa trasmissione alla Regione, da parte del Comune,
della documentazione di cui al quarto comma, lettera c), impedisce
di liquidare al medesimo le somme spettanti nell'anno successivo a
quello in cui deve essere prodotta la documentazione
stessa.
PRESIDENTE
: Se nessuno chiede la parola, pongo in
votazione l'articolo 2, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 3.
TITOLO II
(programmazione delle attività e delle spese)
Articolo 3
(relazione previsionale e programmatica)
1 - Il Comune redige annualmente la relazione previsionale e
programmatica, contenente l'indicazione delle attività e delle
spese di competenza che esso intende effettuare nel periodo
considerato dal bilancio pluriennale della Regione.
2 - La relazione previsionale e programmatica costituisce
riferimento per la formazione del bilancio di previsione del Comune
ed è allegata al bilancio medesimo. Essa è redatta secondo uno
schema approvato dalla Giunta regionale e, per il periodo
considerato, indica:
a)
l'entità della domanda di pubblici servizi e la sua
prevedibile evoluzione, tenuto conto degli obiettivi di crescita
che il Comune può ragionevolmente porsi in relazione alla sua
struttura economico-sociale e territoriale ed alle indicazioni del
piano paesistico regionale previsto dall'articolo 1 bis del decreto
legge 27 giugno 1985, n. 312, come modificato e integrato dalla
legge di conversione 8 agosto 1985, n. 431 - e del piano regolatore
generale comunale approvato o soltanto adottato;
b)
l'entità dell'offerta di pubblici servizi;
c)
il quadro delle risorse finanziarie che il Comune
prevede di acquisire;
d)
l'articolazione dei servizi pubblici di competenza
del Comune ed i corrispondenti costi;
e)
i connotati fisici degli investimenti che il Comune
intende effettuare ed i corrispondenti costi;
f)
il quadro delle coerenze tra risorse finanziarie
disponibili
e
corrispondenti impieghi nonché tra
investimenti programmati e indicazioni degli strumenti urbanistici
di cui alla lettera a);
g)
eventuali proposte di intervento della Regione e
della Comunità montana, nell'ambito delle rispettive
attribuzioni.
3 - La relazione previsionale e programmata - utile anche ai
fini di quanto disposto dalla legislazione dello Stato in ordine
agli adempimenti connessi con la deliberazione dei bilanci comunali
- è comunicata alla Regione entro due mesi dall'entrata in vigore
della legge finanziaria regionale o nel termine all'uopo fissato
dalla normativa statale, se precedente.
PRESIDENTE
: Se nessuno chiede la parola, pongo in
votazione l'articolo 3, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 4.
Articolo 4
(analisi e valutazione della relazione previsionale e
programmata)
1 - L'analisi e la valutazione della relazione previsionale e
programmata di cui all'articolo 3, ai fini di quanto disposto dalla
legislazione dello Stato e degli adempimenti indicati all'articolo
2, quarto comma, lettera b), è compiuta - con riferimento agli
obiettivi programmatici della Regione all'uopo stabiliti dal
Consiglio regionale - dal Presidente della Giunta che si avvale
della Commissione tecnica di cui all'articolo 19, secondo comma,
della legge regionale 2 novembre 1987, n. 91.
2 - La relazione previsionale e programmatica che risultasse
incompleta o presentasse sostanziali incoerenze nelle indicazioni
di cui all'articolo 3, secondo comma, o con gli obiettivi
programmatici della Regione è restituita al Comune con richiesta di
riesame. In tal caso non si dà luogo all'erogazione del
finanziamento di cui all'articolo 2, quarto comma, lettera b), fino
ad avvenuta positiva valutazione della relazione quale risulta dopo
il riesame del Comune.
PRESIDENTE
: Se nessuno chiede la parola, pongo in
votazione l'articolo 4, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 5.
Articolo
5
(impiego delle risorse per opere pubbliche)
1 -
La verifica del grado di corrispondenza degli
impieghi effettivi delle risorse finanziarie disponibili per
investimenti con quelli programmati, onde tenerne conto nei futuri
trasferimenti in applicazione dell'articolo 2, terzo comma, lettera
c), è operata dalla Commissione tecnica indicata all'articolo 4,
primo comma, ponendo a raffronto i contenuti della relazione
previsionale e programmata con la documentazione sugli investimenti
effettuati, prodotta dal Comune ai sensi dell'articolo 2, quarto
comma, lettera c).
PRESIDENTE
: Se nessuno chiede la parola, pongo in
votazione l'articolo 5, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti:7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 6.
Articolo 6
(esecuzione delle opere pubbliche)
1
-
Le opere pubbliche di cui alla presente legge sono
eseguite a cura del Comune.
2 - Per opere o categorie di opere pubbliche interessanti più
Comuni e suscettibili di formare oggetto di un unico appalto al
fine di realizzare significative economie di scala, i Comuni
interessati possono chiedere alla Regione di provvedere in loro
vece all'appalto e alla conduzione tecnica delle opere.
3 - Nei casi previsti dal secondo comma i rapporti tra
Regione e Comuni interessati sono regolati da apposita
convenzione.
PRESIDENTE
: Se nessuno chiede la parola, pongo in
votazione l'articolo 6, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 7.
TITOLO III
(norme finanziarie)
Articolo 7
(determinazione di spesa)
1 - Il complesso delle risorse finanziarie da trasferire ai
Comuni, in applicazione dell'articolo 1, primo comma,
è
determinato per l'anno 1988 e per il triennio 1988/90
rispettivamente in lire 42 miliardi e lire 130 miliardi.
PRESIDENTE
: Se nessuno chiede la parola, pongo
in
votazione l'articolo 7, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 8.
Articolo 8
(stanziamento della spesa)
1 - L'onere complessivo di lire 42 miliardi relativo all'anno
1988 ed i corrispondenti oneri per gli anni 1989 e 1990, previsti
in complessive lire 88 miliardi, graveranno sul capitolo 22701 del
bilancio di previsione della Regione per l'anno 1988 - la cui
descrizione è così
sostituita: "Trasferimenti finanziari in
conto capitale ai Comuni per favorire l'attuazione di programmi di
investimento in opere pubbliche di loro competenza" - e sul
corrispondente capitolo di bilancio per gli anni
successivi.
2 - Alla copertura dell'onere di cui al primo comma si
provvede:
- per l'anno 1988, mediante riduzione di pani importo del
capitolo
50150
"Fondo globale per il finanziamento di spese
per ulteriori programmi di sviluppo (spese di investimento)", a
valere sull'apposito accantonamento previsto all'allegato n. 8 al
bilancio per l'anno in corso;
- per gli anni 1989-1990, mediante utilizzo per lire 88
miliardi delle disponibilità già iscritte al programma 2.1.1
finanza locale del bilancio pluriennale 1988/ 1990.
PRESIDENTE
: Se nessuno chiede la parola, pongo in
votazione l'articolo 8, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 9.
Articolo 9
(variazioni di bilancio)
1 - Al bilancio di previsione della Regione per l'anno 1988
sono apportate le seguenti variazioni:
PARTE SPESA:
variazioni in diminuzione
capitolo 50150 "Fondo globale per il finanziamento di spese
per ulteriori programmi di sviluppo (spese di
investimento)"
Lire 42 miliardi
variazioni in aumento
capitolo 22701 "Trasferimenti finanziari in conto capitale ai
Comuni per favorire l'attuazione di programmi di investimento in
opere pubbliche di loro competenza (legge regionale n.)"
Lire 42 miliardi
PRESIDENTE
: Se nessuno chiede la parola, pongo in
votazione l'articolo 9, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 10.
TITOLO IV
(norme transitorie e finali)
Articolo 10
(norme transitorie)
1 - In sede di prima applicazione della presente
legge:
a)
l'adempimento di cui all'articolo 2, secondo comma,
ha luogo entro un mese dall'entrata in vigore della presente
legge;
b)
gli adempimenti di cui all'articolo 2, quarto
comma, lettera c) e di cui all'articolo 3, secondo comma, hanno
luogo entro tre mesi dall'entrata in vigore della presente
legge;
c)
il calcolo delle somme da trasferire a ciascun
Comune per l'anno 1988 prescinde dall'applicazione del criterio
indicato all'articolo 2, terzo comma, lettera c).
PRESIDENTE
: Se nessuno chiede la parola, pongo in
votazione l'articolo 10, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 11.
Articolo 11
(abrogazione di norme)
1 - L'applicazione della legge regionale 11 aprile 1984, n.
6, è limitata alla gestione delle sole risorse finanziarie ancora
da trasferire ai Comuni ai sensi della legge medesima e della legge
regionale 15 aprile 1987, n. 32. Alla conclusione di detta
gestione, la legge regionale 11 aprile 1984, n. 6, ad eccezione del
primo comma dell'articolo 11, cessa di avere vigore.
2 - Il quarto comma, lettera b), dell'articolo 18 della legge
regionale 15 giugno 1978, n. 14, come introdotto dall'articolo 6,
terzo comma, della legge regionale 9 giugno 1981, n. 32, è
abrogato.
PRESIDENTE
: Se nessuno chiede la parola, pongo in
votazione l'articolo 11, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura dell'articolo 12.
Articolo 12
(dichiarazione d'urgenza)
1 - La presente legge è dichiarata urgente ai sensi del terzo
comma dell'articolo 31 dello Statuto speciale ed entrerà in vigore
il giorno successivo a quello della sua pubblicazione nel
Bollettino Ufficiale della Regione.
PRESIDENTE
: Se nessuno chiede la parola, pongo in
votazione l'articolo 12, testé letto.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura della Tabella "A", allegata alla
presente legge.
TABELLA
"A"
(...omissis...)
PRESIDENTE
: Se nessuno chiede la parola, pongo in
votazione la Tabella "A", testé letta.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Do lettura della Tabella "B"allegata alla
presente legge.
TABELLA "B"
(...omissis...)
PRESIDENTE
: Se nessuno chiede la parola, pongo in
votazione la Tabella "B", testé letta.
ESITO DELLA VOTAZIONE
Presenti: 29
Votanti: 22
Favorevoli: 22
Astenuti: 7 (Bajocco, Baldassarre, Cout, Dolchi, Mafrica, Millet
e Sandri)
Il Consiglio approva
PRESIDENTE
: Ha chiesto la parola, per mozione d'ordine,
il Consigliere Sandri; ne ha facoltà.
SANDRI (N.S.):
Chiedo la verifica delle urne, perché le
stesse sono state aperte e chiuse in modo non controllabile dal
Consigliere Tamone.
PRESIDENTE
: Prego il Consigliere Segretario Breuvé di
controllare le urne. Come sono le urne?
BREUVÈ LILLIANA (P.S.I.):
Le urne sono vuote.
PRESIDENTE
: Le urne sono vuote. Penso che il Consigliere
Sandri possa ritenersi soddisfatto.
Il Consiglio è chiamato ora a pronunciarsi per votazione segreta
sul complesso della legge.
VOTAZIONE A SCRUTINIO SEGRETO
ESITO DELLA VOTAZIONE
Presenti: 30
Votanti: 22
Favorevoli: 20
Contrari: 2
Astenuti: 8 (Aloisi, Bajocco, Baldassarre, Cout, Dolchi,
Mafrica, Millet e Tonino)
Il Consiglio approva
PRESIDENTE
: Il Consiglio è sospeso e riprenderà i suoi
lavori alle ore 16.
Ricordo che la Conferenza dei Capigruppo è convocata per le ore
15.
La seduta è tolta
La seduta termina alle ore 13,02
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK