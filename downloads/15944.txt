Consiglio Regionale della Valle d'Aosta - Oggetto del Consiglio n. 2277 del 18 novembre 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
AMMINISTRAZIONE REGIONALE
Ordinamento degli uffici e del personale
Precedente
Successivo
Resoconto integrale del dibattito dell'aula
Oggetto del Consiglio n. 2277 del 18 novembre 1996 - Resoconto
SEDUTA POMERIDIANA DEL 20 NOVEMBRE 1996
OGGETTO N. 2277/X Proposta di regolamento: "Norme sull'accesso
agli organici dell'Amministrazione regionale, degli enti pubblici
non economici dipendenti dalla Regione e degli enti locali della
Valle d'Aosta".
Titolo I Accesso al pubblico impiego
Capo I Requisiti e definizioni
Articolo 1 (Ambito di applicazione)
1. Il presente regolamento si applica all'Amministrazione
regionale e agli enti pubblici non economici dipendenti dalla
Regione.
2. Le disposizioni del presente regolamento si applicano, in
particolare, a:
a) Consorzio regionale per la tutela, l'incremento e l'esercizio
della pesca nella Valle d'Aosta, di cui alle leggi regionali 10
maggio 1952, n. 2, 11 agosto 1976, n. 34 e 2 settembre 1996, n.
30;
b) Comitato regionale per la gestione venatoria, di cui alle
leggi regionali 27 agosto 1994, n. 64 e 2 settembre 1996, n.
33;
c) Istituto regionale Adolfo Gervasone, di cui alle leggi
regionali 30 luglio 1986, n. 36, 24 agosto 1992, n. 54 e 9 agosto
1996, n. 24;
d) Institut Valdôtain de l'Artisanat Typique, di cui alle leggi
regionali 10 aprile 1985, n. 10, 24 giugno 1992, n. 30 e 23
febbraio 1993, n. 8;
e) Museo regionale di scienze naturali, di cui alla legge
regionale 20 maggio 1985, n. 32;
f) Centro di Ricerche per la Viticoltura montana (CERVIM), di
cui alla legge regionale 28 luglio 1987, n. 56;
g) Parco naturale del Mont Avic, di cui alla legge regionale 30
luglio 1991, n. 31;
h) Aziende di promozione turistica, di cui alla legge regionale
2 marzo 1992, n. 4;
i) Museo minerario regionale, di cui alle leggi regionali 3
marzo 1992, n. 6 e 25 maggio 1995, n. 18;
l) Agenzia regionale per la protezione dell'ambiente (ARPA), di
cui alla legge regionale 4 settembre 1995, n. 41.
Articolo 2 (Requisiti generali)
1. Per accedere al ruolo unico regionale è necessario possedere
i seguenti requisiti generali:
a) cittadinanza italiana. Tale requisito non è richiesto per i
soggetti appartenenti all'Unione europea, fatte salve le eccezioni
di cui all'articolo 3;
b) età non inferiore agli anni 18 e non superiore ai 45. Si
prescinde dal limite massimo di età per coloro che siano titolari
di un posto di organico presso pubbliche amministrazioni. Per le
assunzioni di cui all'articolo 13, comma 1, lett. c), il limite
massimo di età coincide con quello previsto per il collocamento a
riposo d'ufficio dei dipendenti regionali. Per i candidati
appartenenti a categorie per le quali leggi speciali prevedono
deroghe, il limite massimo non può superare, anche in caso di
cumulo di benefici, i 50 anni di età. Il limite di età di 45 anni è
elevato:
1) di un anno per gli aspiranti coniugati;
2) di un anno per ogni figlio vivente dei predetti
aspiranti;
3) di cinque anni per coloro che sono compresi fra le categorie
elencate nella legge 2 aprile 1968, n. 482 (Disciplina generale
delle assunzioni obbligatorie presso le pubbliche amministrazioni e
le aziende private), e successive modificazioni, e per coloro ai
quali è esteso lo stesso beneficio. Per le assunzioni obbligatorie
di personale di cui all'articolo 12, il limite massimo non può
superare i 55 anni. Per le assunzioni obbligatorie dei
centralinisti non vedenti il limite massimo di età è di 50
anni;
4) di un periodo pari all'effettivo servizio prestato, comunque
non superiore a tre anni, a favore dei cittadini che hanno prestato
servizio militare volontario, di leva e di leva prolungata, ai
sensi della legge 24 dicembre 1986, n. 958 (Norme sul servizio
militare di leva e sulla ferma di leva prolungata) e della legge 15
dicembre 1972, n. 772 (Norme per il riconoscimento dell'obiezione
di coscienza). Si prescinde dal limite di età per i candidati:
4.1. dipendenti civili di ruolo delle pubbliche
amministrazioni;
4.2. per i sottufficiali dell'Esercito, della Marina o
dell'Aeronautica cessati d'autorità o a domanda;
4.3. per gli ufficiali e sottufficiali e vice brigadieri,
graduati e militari di truppa in servizio continuativo dell'Arma
dei carabinieri, della Guardia di finanza e dei corpi di
polizia;
c) idoneità fisica alle mansioni richieste per il posto messo a
concorso. L'amministrazione ha facoltà di sottoporre a visita
medica di accertamento i vincitori di concorso;
d) conoscenza della lingua francese.
2. Non possono accedere agli impieghi coloro che:
a) siano esclusi dall'elettorato politico attivo;
b) siano stati destituiti o licenziati dall'impiego per
accertata colpa grave o dolo presso una pubblica
amministrazione;
c) si siano resi responsabili dei reati previsti dalla legge 18
gennaio 1992, n. 16 (Norme in materia di elezioni e nomine presso
le Regioni e gli enti locali), come modificata dalla legge 12
gennaio 1994, n. 30 (Disposizioni modificative della legge 19 marzo
1990, n. 55, in materia di elezioni e nomine presso le Regioni e
gli Enti locali, e della legge 17 febbraio 1968, n. 108, in materia
di elezioni dei Consigli regionali delle Regioni a Statuto
ordinario).
3. I requisiti prescritti devono essere posseduti alla data di
scadenza del termine stabilito nel bando di concorso per la
presentazione della domanda di ammissione.
4. La carenza di uno solo dei requisiti prescritti, generali o
speciali, determina l'esclusione dal concorso. L'esclusione è
adottata in ogni momento con provvedimento motivato del dirigente
della struttura competente in materia di personale.
Articolo 3 (Cittadinanza italiana)
1. In applicazione dell'articolo 31, comma 3, della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), come modificata dalla legge
regionale 12 luglio 1996, n. 17, non può prescindersi dal possesso
della cittadinanza italiana:
a) per il personale del Corpo forestale valdostano;
b) per il personale per il quale è prevista l'attribuzione della
qualifica di agente di pubblica sicurezza;
c) per i posti relativi all'espletamento di compiti
prefettizi;
d) per i posti relativi all'espletamento di funzioni
dirigenziali di cui agli articoli 12, 13 e 14 della legge regionale
45/1995.
Articolo 4 (Accertamento dei requisiti generali)
1. All'accertamento dei requisiti generali provvede la struttura
competente in materia di personale.
2. In caso di dichiarazione ovvero documentazione incompleta o
irregolare, il dirigente della struttura competente in materia di
personale concede al candidato dieci giorni di tempo decorrenti
dalla data di spedizione della comunicazione per il completamento o
la regolarizzazione della stessa, salvo quanto previsto
dall'articolo 22.
Articolo 5 (Titoli di studio e requisiti speciali)
1. Oltre ai requisiti generali di cui agli articoli 2 e 3, per
l'accesso alle varie qualifiche funzionali, fatte salve
disposizioni particolari, è prescritto il possesso dei seguenti
titoli di studio integrati, per particolari profili professionali,
da specifiche abilitazioni, patenti o attestati professionali:
a) prima, seconda, terza qualifica funzionale: proscioglimento
dall'obbligo scolastico;
b) quarta, quinta e sesta qualifica funzionale: diploma di
istruzione secondaria di primo grado;
c) settima qualifica funzionale: titolo finale di studio di
istruzione secondaria di secondo grado valido per l'iscrizione
all'università;
d) ottava qualifica funzionale: diploma di laurea o diploma
universitario.
2. Il bando di concorso indica il titolo di studio richiesto per
l'accesso al profilo professionale o qualifica dirigenziale messo a
concorso, ivi compresi i diplomi di laurea o diplomi universitari
conseguiti presso le Università dei paesi dell'Unione Europea.
3. Ai concorsi per l'accesso alle qualifiche funzionali di cui
al comma 1, può essere ammesso il personale regionale che abbia
un'anzianità minima di cinque anni nella qualifica funzionale
immediatamente inferiore e in possesso del titolo di studio
richiesto per l'accesso alla medesima.
Articolo 6 (Definizione dei posti per l'indizione dei
concorsi)
1. Sono coperti mediante concorso per titoli i posti
appartenenti alle qualifiche funzionali prima, seconda e terza,
fatto salvo quanto previsto dall'articolo 2, comma 3, della legge
regionale 10 maggio 1985, n. 31 (Norme sullo stato giuridico ed
economico del personale non docente delle istituzioni scolastiche
ed educative dipendenti dalla Regione).
2. Sono coperti mediante concorso per esami, per titoli ed esami
e corso-concorso i posti appartenenti alle qualifiche funzionali
quarta, quinta, sesta e settima. I singoli bandi di concorso
stabiliscono le modalità di svolgimento del concorso.
3. Sono coperti mediante concorso per esami o per titoli ed
esami i posti appartenenti all'ottava qualifica funzionale. I
singoli bandi di concorso stabiliscono le modalità di svolgimento
del concorso.
Articolo 7 (Accertamento della conoscenza delle lingue italiana
e francese)
1. L'accesso al ruolo unico regionale è subordinato al
superamento dell'accertamento della conoscenza della lingua
francese o italiana. L'accertamento è effettuato sulla lingua
diversa da quella dichiarata dal candidato nella domanda di
ammissione al concorso ai sensi dell'articolo 22, comma 1, lett.
n).
2. Per i concorsi e le selezioni fino alla quarta qualifica
funzionale l'accertamento consiste in una prova orale.
3. Per i concorsi e le selezioni di quinta, sesta, settima e
ottava qualifica funzionale, per l'accesso alla qualifica
dirigenziale di cui all'articolo 39, ivi compresi i casi di cui al
comma 6 del medesimo articolo 39, l'accertamento di cui al comma 1
consiste in una prova scritta e una orale.
4. In tutti i concorsi e selezioni per le prove orali è data
facoltà al candidato di esprimersi sia in lingua italiana che in
lingua francese. Almeno una materia, a scelta del candidato, deve
essere svolta in lingua ufficiale diversa da quella scelta dal
candidato.
5. L'accertamento è superato solo qualora il candidato riporti
in ogni prova, scritta e orale, una votazione di almeno 18/30 o
equivalente. La votazione riportata concorre alla determinazione
del punteggio dei titoli nei concorsi per titoli e per titoli ed
esami.
6. L'accertamento conseguito con esito positivo conserva
validità per quattro anni per l'amministrazione presso cui è stato
sostenuto e in relazione alla fascia funzionale per cui è stato
superato o fasce inferiori.
7. L'accertamento può essere ripetuto, su richiesta del
candidato, anche nel periodo di validità di cui al comma 6; qualora
la valutazione del nuovo accertamento sia negativa o inferiore alla
precedente, quest'ultima conserva la propria validità.
8. Con provvedimento della Giunta regionale, su proposta di una
commissione tecnica composta di cinque esperti designati dalla
Giunta regionale, sono determinati, per ogni fascia funzionale di
cui alle leggi regionali 9 settembre 1988, n. 58 (Norme per
l'attribuzione dell'indennità di bilinguismo al personale della
Regione) e 19 agosto 1992, n. 42 (Norme risultanti dalla disciplina
prevista dall'accordo per il triennio 1991-1993 relativa al
personale regionale):
a) i programmi d'esame;
b) la tipologia delle prove scritte ed orali;
c) i criteri di valutazione;
d) i casi di esonero da comprovarsi con idonea
documentazione.
9. Fino all'adozione del provvedimento di cui al comma 8:
a) l'accertamento è superato qualora il candidato riporti una
votazione complessiva media, nelle prove di cui al comma 5, di
almeno 18/30 o equivalente;
b) gli adempimenti di cui al comma 8, lett. a) e b), sono
determinati nel bando di concorso o di selezione;
c) agli adempimenti di cui al comma 8, lett. c) e d), provvede
la commissione esaminatrice.
10. I portatori di handicap psichico o sensoriale, associato a
massicce difficoltà di eloquio, di comunicazione e di comprensione
del linguaggio verbale o scritto, accertato dalla commissione di
cui all'articolo 4 della legge 5 febbraio 1992, n. 104
(Legge-quadro per l'assistenza, l'integrazione sociale e i diritti
delle persone handicappate), sono esonerati dalla prova di
accertamento della lingua francese e/o italiana.
11. È altresì esonerato dalla prova di accertamento della
conoscenza della lingua francese e/o italiana il personale
dell'amministrazione che bandisce il concorso assunto a tempo
indeterminato che abbia già superato l'accertamento presso lo
stesso ente e nell'ambito della stessa fascia funzionale per la
quale è bandito il concorso. Qualora alla suddetta valutazione non
sia stato attribuito alcun punteggio, l'accertamento si intende
superato con la votazione minima, fatto salvo quanto previsto dal
comma 7.
Articolo 8 (Assunzione mediante corso-concorso)
1. Per l'accesso a profili professionali le cui mansioni
richiedono una preparazione specifica, può essere bandito un
corso-concorso pubblico consistente in:
a) una selezione per l'ammissione ad un corso finalizzato alla
formazione specifica dei candidati stessi;
b) un corso di formazione;
c) esami finali.
2. Le modalità di svolgimento della selezione, del corso e degli
esami finali sono stabilite dal bando.
3. Il numero dei candidati ammessi al corso-concorso non può
superare del cinquanta per cento il numero dei posti messi a
concorso. Per l'ammissione al corso-concorso i candidati sono
sottoposti ad una selezione sulla base della valutazione dei titoli
e di una prova d'esame da sostenersi davanti ad una apposita
commissione esaminatrice. Al termine del corso i candidati sono
sottoposti agli esami finali relativi al profilo professionale
messo a concorso, davanti ad altra apposita commissione.
4. La graduatoria finale è data dalle votazioni ottenute nelle
prove di esame finali. Gli esami si svolgono secondo le
disposizioni dell'articolo 9. I criteri e le modalità di
svolgimento del corso-concorso sono stabilite nel relativo
bando.
5. Sono fatte salve le norme speciali vigenti per il Corpo
forestale valdostano.
Articolo 9 (Concorso per esami)
1. I concorsi per esami consistono:
a) per i profili professionali della settima qualifica o
categoria superiore: in almeno due prove scritte, una delle quali
può essere a contenuto teorico-pratico ed in una prova orale. I
voti sono espressi, di norma, in trentesimi. Conseguono
l'ammissione al colloquio i candidati che abbiano riportato in
ciascuna prova scritta una votazione di almeno 21/30 o equivalente.
Il colloquio verte sulle materie oggetto delle prove scritte e
sulle altre indicate nel bando di concorso e si intende superato
con una votazione di almeno 21/30 o equivalente;
b) per i profili professionali della quarta, quinta e sesta
qualifica: in una o più prove, scritte o teorico-pratiche o
tecnico-pratiche, e in una prova orale. Conseguono l'ammissione al
colloquio i candidati che abbiano riportato in ciascuna prova una
votazione di almeno 21/30 o equivalente. Il colloquio verte sulle
materie oggetto delle prove scritte, o tecnico-pratiche o
teorico-pratiche e sulle altre indicate nel bando e si intende
superato con una votazione di almeno 21/30 o equivalente.
2. Le prove di esame si svolgono secondo le modalità previste
dagli articoli 27, 28 e 29.
3. I bandi di concorso possono stabilire che prima della prova
di accertamento della conoscenza della lingua francese, vi sia una
prova che consiste nella risoluzione di un test psico-attitudinale
tendente ad accertare la propensione allo svolgimento delle
attività che i medesimi sono chiamati a svolgere.
4. Il superamento del test di cui al comma 3 è condizione
indispensabile per l'accesso alle prove successive.
5. Il punteggio finale si ottiene sommando:
a) la media dei voti conseguiti nelle prove scritte;
b) la media dei voti conseguiti nelle prove pratiche o
teorico-pratiche;
c) la votazione conseguita nel colloquio.
Articolo 10 (Concorso per titoli ed esami)
1. Nei casi in cui l'ammissione a determinati profili avvenga
mediante concorso per titoli e per esami, la valutazione dei titoli
segue le prove d'esame.
2. Per i titoli non può essere attribuito un punteggio
complessivo superiore al venti per cento del punteggio finale delle
prove, come determinato ai sensi dell'articolo 9, comma 5.
3. Le prove d'esame sono quelle previste all'articolo 9.
4. Il punteggio utile ai fini della graduatoria definitiva è
determinato sommando il voto riportato nelle prove d'esame
determinato ai sensi dell'articolo 9, comma 5, al voto complessivo
conseguito nella valutazione dei titoli, da effettuarsi secondo i
criteri di cui all'allegato A e nel rispetto di quanto previsto
dall'articolo 11, comma 2.
Articolo 11 (Concorso per titoli)
1. La graduatoria è formata sulla base dei titoli nel rispetto
dei criteri stabiliti nell'allegato B. Per i cittadini non italiani
appartenenti all'Unione europea il punteggio risultante dal
superamento delle prove di accertamento della conoscenza della
lingua italiana e francese è dato dalla media dei voti riportati
nelle due prove.
2. In caso di più servizi è valutato soltanto il servizio più
favorevole al candidato. Per i servizi in atto si fa riferimento,
quale termine finale, alla data di scadenza del termine utile per
la presentazione delle domande di concorso. Il punteggio assegnato
per ogni categoria e sottocategoria è quello massimo attribuibile
ai singoli candidati. I servizi valutabili non possono superare i
dieci anni complessivi. Nella valutazione dei servizi per i periodi
inferiori all'anno il punteggio è attribuito in relazione ai mesi
di servizio effettivamente prestato. I periodi di sedici giorni o
superiori sono considerati come mesi interi; i periodi inferiori
non sono valutati. Non sono comunque valutati i servizi prestati a
fattura, in qualità di consulente o con rapporto di lavoro
autonomo.
3. Sono fatte salve le disposizioni di cui all'articolo 2, commi
5 e 6, della legge regionale 31/1985.
Articolo 12 (Chiamata numerica)
1. L'assunzione di soggetti appartenenti alle categorie protette
di cui al Titolo I della legge 482/1968, avviene mediante chiamata
numerica degli iscritti nelle apposite liste di collocamento,
previa verifica della compatibilità della invalidità con le
mansioni da svolgere, da effettuarsi da parte degli organi sanitari
competenti.
2. La prova di idoneità si svolge secondo le modalità previste
da apposito provvedimento della Giunta regionale. Sono esonerati
dalla prova di idoneità i soggetti con handicap psichico o
sensoriale, associato a massicce difficoltà di eloquio, di
comunicazione e di comprensione del linguaggio verbale o scritto;
in tal caso sono tenuti a frequentare con esito positivo un periodo
di tirocinio lavorativo pratico in posti di lavoro, compatibili con
l'invalidità, di una struttura dell'Amministrazione regionale con
l'uso degli ausili loro necessari e l'assistenza di personale
specialistico per l'autonomia e la comunicazione.
Articolo 13 (Assunzioni a tempo determinato)
1. Le assunzioni a tempo determinato sono effettuate, fermo
restando il possesso dei requisiti generali e speciali previsti per
l'accesso al ruolo unico regionale, secondo il seguente ordine di
priorità:
a) secondo l'ordine di graduatoria degli idonei, non assunti a
tempo indeterminato, di concorsi banditi per la copertura di posti
di corrispondente profilo professionale;
b) mediante selezioni per titoli o per esami bandite,
rispettivamente, secondo le modalità di cui agli articoli 11 e 14;
la Giunta regionale individua i profili professionali per i quali
la prova di selezione si svolge per titoli o per esami;
c) mediante avviamento degli iscritti nelle liste di
collocamento presenti negli uffici circoscrizionali del lavoro.
Articolo 14 (Selezione)
1. Le prove di selezione consistono in una prova scritta o
pratica ed una orale i cui contenuti sono determinati nel relativo
bando, con riferimento a quelli previsti per il profilo
professionale nel quale avviene l'assunzione, previo accertamento
della conoscenza della lingua francese e/o italiana.
2. La selezione avviene secondo le modalità previste per lo
svolgimento dei concorsi per esami e disciplinate nel presente
regolamento.
Articolo 15 (Individuazione del fabbisogno)
1. In applicazione dell'articolo 6, comma 1, lett. g), della
legge regionale 45/1995 l'Amministrazione regionale adotta una
politica del personale ispirata al criterio della
programmazione.
2. La programmazione si attua mediante un insieme di attività
miranti a realizzare un efficace e continuo adeguamento
quantitativo e qualitativo delle risorse umane occorrenti, nonché a
favorire la loro collocazione e utilizzazione ottimale nelle varie
strutture dell'ente.
3. All'interno di ogni struttura il dirigente competente
provvede:
a) alla valutazione, anche mediante carichi di lavoro,
qualitativa e quantitativa del personale già esistente nella
struttura stessa in relazione ai posti, alle persone ed alle
relative prestazioni;
b) all'individuazione di eventuali risorse aggiuntive, in ordine
alle quali determina qualifica funzionale, profilo professionale e
requisiti.
4. I dirigenti delle strutture regionali trasmettono, entro il
31 ottobre di ogni anno, i dati emersi a seguito della valutazione
di cui al comma 3 alla struttura competente in materia di
personale, che provvede ad individuare i flussi di uscita ed a
operare altresì un bilanciamento tra le risorse necessarie e quelle
esistenti.
5. Al fine di cui al comma 4, individuati gli eventuali esuberi
e le carenze di organico, la struttura competente in materia di
personale procede, in applicazione di quanto previsto all'articolo
8, comma 3, della legge regionale 45/1995, alla riorganizzazione ed
eventuale acquisizione di risorse, secondo il seguente ordine di
priorità, ove possibile:
a) attraverso la mobilità interna qualora esistano le figure
professionali richieste;
b) attraverso il reclutamento di risorse esterne;
c) attraverso la riqualificazione del personale esistente in
relazione all'istituzione di nuovi profili professionali.
Articolo 16 (Programmazione annuale)
1. La struttura competente in materia di personale, dopo
l'espletamento delle procedure di mobilità di cui all'articolo 15,
comma 4, e al titolo III redige, ai sensi dell'articolo 31, comma
1, lett. a), della legge regionale 45/1995, entro il 30 novembre di
ogni anno, il programma dei concorsi da approvarsi con
provvedimento della Giunta regionale.
2. In assenza del provvedimento di cui al comma 1,
l'acquisizione di risorse avviene solo con le procedure di cui
all'articolo 15, comma 5, lett. a) e c).
3. Per inderogabili e imprevedibili esigenze di servizio la
Giunta regionale può autorizzare in via straordinaria l'indizione
di bandi di concorso non previsti nel programma dei concorsi di cui
al comma 1.
Articolo 17 (Pubblici concorsi. Modalità)
1. Nell'indire il pubblico concorso il dirigente della struttura
competente in materia di personale indica, in applicazione
dell'articolo 6, se il concorso debba svolgersi per titoli, per
titoli ed esami, per esami o per corso-concorso.
Articolo 18 (Norme speciali per i concorsi del personale del
Corpo forestale valdostano)
1. Le disposizioni di cui al presente regolamento si applicano,
in quanto compatibili, al personale del Corpo forestale
valdostano.
Articolo 19 (Bando di concorso o di selezione)
1. I bandi sono unici per identiche qualifiche e profili
professionali nell'ambito di una stessa area di professionalità e/o
specializzazione del ruolo unico regionale nel rispetto della
programmazione annuale di cui agli articoli 15 e 16.
2. Il bando di concorso contiene:
a) il termine di presentazione delle domande;
b) le modalità di presentazione delle domande;
c) l'avviso sulle modalità di comunicazione del diario e la sede
delle prove scritte ed orali e, eventualmente, pratiche;
d) le materie oggetto delle prove scritte ed orali, il contenuto
di quelle pratiche;
e) le modalità di espletamento delle prove di cui alla lett.
d);
f) la votazione minima richiesta per il superamento di ogni
prova e per l'ammissione alle prove successive;
g) i requisiti soggettivi generali e particolari richiesti per
l'ammissione al concorso;
h) i titoli che danno luogo a riserva e a preferenza a parità di
punteggio, di cui all'articolo 34, con i termini e le modalità
della loro presentazione;
i) le percentuali dei posti riservati da leggi a favore di
determinate categorie;
l) l'avviso di esclusione nei casi previsti dall'articolo 2,
comma 4, e dall'articolo 22;
m) il fac-simile della domanda;
n) l'avviso per i portatori di handicap di specificare l'ausilio
necessario e gli eventuali tempi aggiuntivi per l'espletamento
delle prove concorsuali.
3. Il bando di concorso determina il criterio di assorbenza del
titolo di studio superiore rispetto a quello inferiore.
4. Il bando di selezione contiene quanto previsto dal comma 2,
lett. a), b), c), d), e), f), g), l), m) e n).
5. Le disposizioni del bando devono garantire il rispetto delle
pari opportunità tra uomini e donne per l'accesso al lavoro, di cui
alla legge 10 aprile 1991, n. 125 (Azioni positive per la
realizzazione della parità uomo-donna nel lavoro).
Articolo 20 (Pubblicità dei bandi di concorso e di
selezione)
1. I bandi devono essere affissi all'albo dell'ente che bandisce
il concorso, all'albo notiziario dell'Amministrazione regionale e,
per estratto, all'albo pretorio dei comuni e delle Comunità montane
della regione, nonché pubblicati nel Bollettino ufficiale della
Regione.
2. L'affissione del bando all'albo dell'ente che bandisce il
concorso deve essere contemporanea alla data del bando, che deve
rimanere esposto fino alla scadenza.
3. I bandi di concorso debbono avere sufficiente pubblicità, in
relazione all'importanza dei posti messi a concorso; è facoltà
dell'Amministrazione regionale di dare più ampia pubblicità ai
bandi anche mediante avvisi da inserirsi su pubblicazioni
periodiche di categoria e su giornali locali e sul Bollettino
nazionale dei concorsi, ovvero da pubblicarsi agli albi di Regioni,
di Province e di comuni.
Articolo 21 (Termine e proroga del termine)
1. Il periodo tra la pubblicazione del bando e la scadenza del
tempo utile per la presentazione delle domande deve essere,
normalmente, di giorni trenta.
2. Il dirigente della struttura competente in materia di
personale dispone con provvedimento la proroga della data di
scadenza del termine per la presentazione della domanda, per un
periodo massimo di ulteriori trenta giorni, allorché:
a) non vi sia alcuna domanda;
b) vi sia un unico candidato;
c) vi sia un numero di domande inferiore o uguale al numero dei
posti messi a concorso.
Articolo 22 (Ammissione al concorso e alla selezione. Domande.
Documenti)
1. Nella domanda di ammissione, gli aspiranti debbono dichiarare
sotto la loro responsabilità personale:
a) le generalità, la data ed il luogo di nascita. I candidati
che abbiano superato il limite massimo di età dovranno, ai fini
dell'ammissione, indicare in base a quale titolo hanno diritto
all'elevazione del limite massimo di età;
b) il possesso della cittadinanza italiana o l'appartenenza ad
uno Stato membro dell'Unione europea;
c) il Comune ove sono iscritti nelle liste elettorali, ovvero i
motivi della non iscrizione o della cancellazione dalle liste
medesime;
d) se hanno riportato o meno condanne penali e, in caso
affermativo, le condanne riportate ovvero se versino nelle
condizioni previste dalla legge 16/1992 ovvero se hanno
procedimenti penali in corso;
e) il titolo di studio;
f) la posizione nei riguardi degli obblighi militari;
g) l'eventuale diritto alla riserva ai sensi dell'articolo
23;
h) le cause di eventuali risoluzioni di precedenti rapporti di
lavoro privato o pubblico;
i) la precisa indicazione del domicilio o del recapito.
l) i titoli che danno luogo a punteggio, preferenze e
riserve;
m) la dichiarazione, per i candidati portatori di handicap, di
quanto previsto all'articolo 19, comma 2, lett. n);
n) la lingua, italiana o francese, in cui intendono sostenere le
prove di concorso.
2. Le dichiarazioni in merito al possesso dei requisiti di cui
al comma 1 esimono il candidato dalla presentazione contestuale di
qualsiasi documento, ai sensi dell'articolo 26 della legge
regionale 6 settembre 1991, n. 59 (Norme in materia di procedimento
amministrativo, di diritto di accesso ai documenti amministrativi e
di autocertificazione) e dell'articolo 16, comma 1, lett. a), del
regolamento regionale 17 giugno 1996, n. 3 (Regolamento per la
disciplina delle modalità di esercizio del diritto di accesso ai
documenti amministrativi), fatto salvo quanto previsto
dall'articolo 34, comma 2.
3. L'omissione nella domanda di alcune dichiarazioni prescritte
ai sensi del comma 1 non dà luogo ad esclusione dal concorso,
sempre che dalla domanda, o da documenti eventualmente allegati
alla domanda stessa, possa desumersi sufficiente indicazione
dell'effettivo possesso del requisito erroneamente non dichiarato,
anche con riferimento esplicito ad atti in possesso
dell'Amministrazione regionale. Parimenti non dà luogo ad
esclusione la dichiarazione di un titolo di studio superiore a
quello richiesto, a condizione che il titolo superiore presupponga
anche il conseguimento di quello inferiore, secondo i criteri di
assorbenza di cui all'articolo 19, comma 3.
4. I candidati portatori di handicap affetti da minorazione
psichica devono allegare alla domanda, a pena di esclusione,
l'accertamento della capacità lavorativa in relazione al posto
messo a concorso e la documentazione rilasciata dagli organi
sanitari competenti. La carenza di capacità lavorativa in relazione
al posto messo a concorso determina l'esclusione.
Articolo 23 (Categorie riservatarie e preferenze)
1. Le riserve di posti, già previste da leggi speciali in favore
di particolari categorie di cittadini, non possono complessivamente
superare la metà dei posti messi a concorso.
2. Se, in relazione al limite di cui al comma 1, sia necessaria
una riduzione dei posti da riservare secondo legge, essa si attua
in misura proporzionale per ciascuna categoria di aventi diritto a
riserva. La riserva non opera nel caso in cui venga messo a
concorso un solo posto.
3. Qualora tra i concorrenti dichiarati idonei nella graduatoria
di merito ve ne siano alcuni che appartengono a più categorie che
danno titolo a differenti riserve di posti, si tiene conto prima
del titolo che dà diritto ad una maggiore riserva nel seguente
ordine:
a) riserva di posti relativa alle qualifiche funzionali
superiori alla sesta a favore di coloro che appartengono alle
categorie di cui alla legge 482/1968, e successive modificazioni, o
equiparate, calcolata sulle dotazioni organiche dei singoli profili
professionali o categorie nelle percentuali previste dalla citata
legge 482/1968;
b) riserva di posti, ai sensi del decreto legislativo 12 maggio
1995, n. 196 (Attuazione dell'articolo 3 della legge 6 marzo 1992,
n. 216, in materia di riordino dei ruoli, modifica alle norme di
reclutamento, stato ed avanzamento del personale non direttivo
delle Forze armate), a favore dei militari in ferma di leva
prolungata e di volontari specializzati delle Forze armate
congedati senza demerito al termine della ferma o rafferma
contrattuale;
c) riserva del due per cento dei posti destinati a ciascun
concorso, ai sensi della legge 20 settembre 1980, n. 574
(Unificazione e riordinamento dei ruoli normali, speciali e di
complemento degli ufficiali dell'Esercito, della Marina e
dell'Aeronautica).
4. Le categorie di cittadini che nei pubblici concorsi hanno
preferenza a parità di merito e a parità di titoli sono di seguito
elencate. A parità di merito i titoli di preferenza sono:
a) gli insigniti di medaglia al valor militare;
b) i mutilati ed invalidi di guerra ex combattenti;
c) i mutilati ed invalidi per fatto di guerra;
d) i mutilati ed invalidi per servizio nel settore pubblico e
privato;
e) gli orfani di guerra;
f) gli orfani dei caduti per fatto di guerra;
g) gli orfani dei caduti per servizio nel settore pubblico e
privato;
h) i feriti in combattimento;
i) gli insigniti di croce di guerra o di altra attestazione
speciale di merito di guerra, nonché i capi di famiglia
numerosa;
l) i figli dei mutilati e degli invalidi di guerra ex
combattenti;
m) i figli dei mutilati e degli invalidi per fatto di
guerra;
n) i figli dei mutilati e degli invalidi per servizio nel
settore pubblico e privato;
o) i genitori ed i vedovi non risposati e le sorelle ed i
fratelli vedovi o non sposati dei caduti in guerra;
p) i genitori ed i vedovi non risposati e le sorelle ed i
fratelli vedovi o non sposati dei caduti per fatto di guerra;
q) i genitori ed i vedovi non risposati e le sorelle ed i
fratelli vedovi o non sposati dei caduti per servizio nel settore
pubblico e privato;
r) coloro che abbiano prestato servizio militare come
combattenti;
s) coloro che abbiano prestato lodevole servizio a qualunque
titolo, per non meno di un anno, nell'amministrazione che ha
indetto il concorso;
t) i coniugati e i non coniugati con riguardo al numero dei
figli a carico;
u) gli invalidi ed i mutilati civili;
v) i militari volontari delle Forze armate congedati senza
demerito al termine della ferma o rafferma.
5. In armonia con quanto previsto dall'articolo 38, comma 3,
della legge costituzionale 26 febbraio 1948, n. 4 (Statuto speciale
per la Valle d'Aosta), a parità di merito e di titoli di preferenza
di cui al comma 4, sono preferiti:
a) i nati in Valle d'Aosta, gli emigrati valdostani e i figli
degli emigrati valdostani;
b) i residenti in Valle d'Aosta da almeno dieci anni.
6. Ad ulteriore parità di merito e di titoli di preferenza, la
preferenza è determinata:
a) dal numero dei figli a carico, indipendentemente dal fatto
che il candidato sia coniugato o meno;
b) dall'aver ottenuto valutazione positiva del servizio prestato
nella pubblica amministrazione;
c) dalla maggiore età anagrafica.
Capo II Modalità di svolgimento dei concorsi e delle
selezioni
Articolo 24 (Commissione esaminatrice dei concorsi)
1. Le commissioni esaminatrici dei concorsi pubblici, indetti
per la copertura a posti del ruolo unico regionale e delle
selezioni, sono nominate dal dirigente della struttura competente
in materia di personale.
2. Le commissioni esaminatrici sono composte da tecnici esperti
nelle materie oggetto del concorso, scelti di preferenza tra
dirigenti di pubbliche amministrazioni, docenti universitari,
ricercatori, insegnanti e liberi professionisti, in numero non
inferiore a cinque e, in ogni caso, da un numero dispari di membri
di cui uno con le funzioni di presidente. Nella composizione della
commissione si ritiene rispettato il criterio della terzietà di cui
all'articolo 31, comma 1, lett. d), della legge regionale 45/1995
qualora la maggioranza dei componenti sia estranea
all'Amministrazione regionale. Almeno un terzo dei posti di
componente delle commissioni di concorso e di selezione, salva
motivata impossibilità, è riservato alle donne, in conformità
all'articolo 54, comma 1, lett. a), della legge regionale
45/1995.
3. Fermo restando quanto previsto al comma 2, il presidente ed i
membri delle commissioni esaminatrici possono essere scelti anche
tra il personale in quiescenza che sia stato titolare, durante il
servizio attivo, di qualifica uguale o superiore a quella richiesta
per far parte delle commissioni stesse.
4. L'utilizzazione del personale in quiescenza non è
consentita:
a) se il rapporto di servizio sia stato risolto per motivi
disciplinari, o per licenziamento dall'impiego per accertata colpa
grave o dolo;
b) qualora la decorrenza del collocamento a riposo risalga ad
oltre un triennio dalla data del bando di concorso.
5. Per le prove preliminari di lingua francese e/o italiana e
per l'espletamento delle prove orali di cui all'articolo 7, comma
4, della commissione esaminatrice fanno parte uno o più esperti,
scelti fra docenti di lingua, in servizio o in quiescenza, con i
limiti di cui ai commi 3 e 4, avuto riguardo al numero dei
candidati ammessi alle prove.
6. Nel caso di partecipazione al concorso di soggetti
handicappati è consentita la presenza di uno specialista in
funzione di assistenza per l'autonomia e la comunicazione.
7. Il segretario delle commissioni esaminatrici è scelto tra i
dipendenti del ruolo unico dell'Amministrazione regionale di
qualifica non inferiore alla settima e, di norma, tra quelli
addetti alla struttura competente in materia di personale.
8. Le commissioni esaminatrici dei concorsi possono essere
integrate da un numero di componenti tale da permettere la
suddivisione in sottocommissioni che, restando unico il presidente,
siano costituite ciascuna secondo i criteri di cui al comma 2 ed
integrate da un segretario aggiunto.
9. La suddivisione in sottocommissioni è possibile quando il
numero dei candidati ammessi al concorso supera le trecento unità;
a ciascuna delle sottocommissioni non può essere assegnato un
numero di candidati inferiore a centocinquanta unità.
10. Della commissione per gli esami finali del corso-concorso di
cui all'articolo 8, comma 3, fa parte di diritto un docente del
corso.
Articolo 25 (Incompatibilità)
1. Non possono far parte delle commissioni esaminatrici:
a) i componenti degli organi di direzione politica e coloro che
ricoprano cariche politiche o sindacali;
b) coloro che si trovino in rapporto di coniugio, convivenza,
parentela fino al quarto grado e affinità fino al terzo con uno dei
candidati ammessi al concorso;
c) coloro che abbiano lite pendente con uno dei candidati
ammessi al concorso.
2. Coloro che si trovino nelle condizioni di incompatibilità di
cui al comma 1, lett. b) e c), devono dichiararlo non appena presa
visione dell'elenco dei candidati. Qualora, durante l'espletamento
del concorso, sia accertato che uno dei componenti della
commissione esaminatrice versi in condizione di incompatibilità
sopravvenuta prevista nel comma 1, la commissione ne dichiara
immediatamente l'esclusione e il dirigente della struttura
competente in materia di personale provvede alla sua
sostituzione.
Articolo 26 (Cessazione dall'incarico di componente di
commissione esaminatrice)
1. I componenti delle commissioni, il cui rapporto di lavoro si
risolva per qualsiasi causa durante l'espletamento dei lavori della
commissione, cessano dall'incarico, salvo conferma
dell'amministrazione, da adottarsi da parte del competente organo
di cui all'articolo 24, comma 1.
Articolo 27 (Svolgimento delle prove)
1. Il diario e il luogo delle prove sono affissi all'albo
dell'ente che bandisce il concorso e comunicati ai candidati
ammessi non meno di quindici giorni prima dell'inizio delle prove
medesime.
2. Le prove non possono aver luogo nei giorni festivi né, ai
sensi della legge 8 marzo 1989, n. 101 (Norme per la regolazione
dei rapporti tra lo Stato e l'Unione delle Comunità ebraiche
italiane), nei giorni di festività religiose ebraiche rese note con
decreto del Ministro dell'interno mediante pubblicazione nella
Gazzetta ufficiale della Repubblica, nonché nei giorni di festività
religiose valdesi.
3. L'ammissione ad ogni prova successiva è resa pubblica
mediante affissione presso la sede dell'ente che ha bandito il
concorso.
Articolo 28 (Espletamento degli esami)
1. La commissione esaminatrice determina i criteri per la
correzione e la valutazione delle singole prove in sede di riunione
preliminare.
2. La commissione, vagliate le proposte dei membri esperti,
formula collegialmente ed unanimemente tre tracce che, numerate
progressivamente da uno a tre, vengono deposte in altrettante
buste, immediatamente chiuse dal segretario e firmate sui lembi di
chiusura dal presidente e da un membro della commissione. Tale
operazione è effettuata immediatamente prima dell'inizio di ogni
prova. Le tracce sono segrete e ne è vietata la divulgazione.
3. All'ora stabilita per ciascuna prova, il presidente della
commissione esaminatrice fa procedere all'appello nominale dei
concorrenti previo accertamento della loro identità personale.
4. Il presidente della commissione fa constatare l'integrità
della chiusura delle buste contenenti le tracce e fa sorteggiare da
uno dei candidati, scelto a caso, la prova da svolgere.
5. Per lo svolgimento delle prove scritte, teorico-pratiche o
tecnico-pratiche la commissione assegna un termine massimo di otto
ore, in relazione all'importanza del concorso ed alla natura delle
prove.
6. I quesiti da porre ai candidati per ciascuna delle materie di
esame sono prestabiliti dalla commissione immediatamente prima
dell'inizio delle prove orali, con criteri che garantiscono
l'imparzialità.
7. I candidati agli esami devono dimostrare la loro identità
personale con uno dei seguenti mezzi:
a) carta d'identità;
b) patente;
c) passaporto;
d) fotografia autenticata;
e) conoscenza diretta da parte di un membro della
commissione.
Articolo 29 (Adempimenti dei concorrenti durante lo svolgimento
delle prove scritte)
1. Durante le prove scritte non è permesso ai concorrenti
comunicare tra loro verbalmente o per iscritto, ovvero mettersi in
relazione con altri con qualsiasi mezzo, salvo che con i membri
della commissione esaminatrice.
2. I lavori debbono essere scritti esclusivamente, a pena di
nullità, su carta portante il timbro d'ufficio e la firma di un
membro della commissione esaminatrice o del segretario.
3. I candidati non possono portare carta da scrivere, appunti
manoscritti, libri o pubblicazioni di qualunque specie. Possono
consultare soltanto i testi di legge non commentati ed i vocabolari
autorizzati dalla commissione.
4. Il concorrente che contravviene alle disposizioni di cui ai
commi 1, 2 e 3 o comunque abbia copiato in tutto o in parte lo
svolgimento della prova, è escluso dal concorso. Nel caso in cui
risulti che uno o più candidati abbiano fra loro copiato, in tutto
o in parte, l'esclusione è disposta nei confronti di tutti i
candidati coinvolti. La mancata esclusione all'atto della prova non
preclude che l'esclusione sia disposta in sede di valutazione delle
prove medesime.
5. La commissione esaminatrice cura l'osservanza delle
disposizioni stesse ed ha facoltà di adottare i provvedimenti
necessari. A tale scopo, almeno due dei rispettivi membri devono
trovarsi nella sala degli esami per tutta la durata delle
prove.
Articolo 30 (Adempimenti dei concorrenti e della commissione al
termine delle prove scritte)
1. Al candidato, nelle prove scritte, sono consegnate in
ciascuno dei giorni di esame due buste: una grande ed una piccola
contenente un cartoncino bianco.
2. Il candidato, dopo aver svolto la prova, senza apporvi
sottoscrizione, né altro contrassegno, mette l'elaborato con tutti
i fogli avuti in dotazione nella busta grande. Scrive il proprio
nome e cognome, la data ed il luogo di nascita nel cartoncino e lo
chiude nella busta piccola. Pone, quindi, anche la busta piccola
nella grande che richiude e consegna alla commissione. Le buste
raccolte vengono chiuse in uno o più plichi sul cui involucro
esterno i commissari presenti e il segretario appongono le loro
firme.
3. Dopo aver accertato l'integrità dei plichi contenenti gli
elaborati si procede all'apertura dei plichi stessi. Accertata
l'integrità delle buste contenute nei plichi, che vengono
successivamente mescolate, si procede all'apertura della prima
busta, che viene contrassegnata con il n. 1. Lo stesso numero viene
apposto sulla busta piccola contenente il cartoncino con
l'indicazione delle generalità del concorrente e sull'elaborato.
Seguendo il medesimo procedimento e con numerazione progressiva si
provvede all'apertura delle buste successive.
4. Alla fine della correzione di ogni prova si procede
all'identificazione dei candidati i cui elaborati non hanno
raggiunto il punteggio di 21/30 o equivalente. Negli altri casi,
l'identificazione è fatta a conclusione di tutte le prove d'esame e
del giudizio di tutti gli elaborati dei concorrenti e dopo la
valutazione dei titoli.
Articolo 31 (Processo verbale delle operazioni d'esame e
formazione delle graduatorie)
1. Di tutte le operazioni di esame e delle decisioni prese dalla
commissione esaminatrice, anche nel giudicare i singoli lavori, si
redige giorno per giorno un processo verbale sottoscritto da tutti
i commissari e dal segretario.
2. La graduatoria definitiva è data dal punteggio ottenuto dai
candidati al termine delle prove concorsuali nonché da quello
ottenuto a seguito della valutazione dei titoli ai sensi
dell'articolo 32, con l'osservanza, a parità di punti, delle
preferenze previste all'articolo 23, commi 4 e 5.
3. Sono dichiarati vincitori, nei limiti dei posti
complessivamente messi a concorso, i candidati utilmente collocati
nella graduatoria definitiva, tenuto conto di quanto disposto dalla
legge 482/1968 o da altre disposizioni di legge in vigore che
prevedono riserve di posti in favore di particolari categorie di
cittadini.
4. La graduatoria definitiva è approvata dalla Giunta regionale,
ai sensi dell'articolo 30, comma 4, della legge regionale 45/1995
ed è affissa all'albo notiziario della Regione e pubblicata nel
Bollettino ufficiale della Regione. Per gli altri enti pubblici si
provvede ai sensi dell'articolo 64, comma 1, della legge regionale
45/1995.
5. Dalla data di pubblicazione della graduatoria sul Bollettino
ufficiale della Regione decorre il termine per le eventuali
impugnative.
6. Le graduatorie dei concorsi, dei corsi-concorsi e delle
selezioni hanno validità biennale dalla data di approvazione della
graduatoria stessa, salvo quanto previsto dall'articolo 6, comma 1,
della legge regionale 31/1985.
7. Le graduatorie dei concorsi e delle selezioni sono utilizzate
anche per la copertura di posti a tempo parziale.
Articolo 32 (Valutazione dei titoli e degli esami nei
concorsi)
1. Per l'accesso ai singoli profili professionali mediante
concorso per titoli ed esami valgono i seguenti criteri di
valutazione dei titoli e degli esami, come esplicitati
nell'allegato A:
a) valutazione massima di ciascuna prova di esame: 30/30 o
equivalente;
b) valutazione dei titoli di studio e di specializzazione
calcolata sul punteggio massimo attribuito alle prove: non oltre il
sei per cento a quelli richiesti per l'accesso, non oltre il due
per cento a quelli non richiesti per l'accesso, da indicarsi
espressamente nel bando;
c) valutazione fino al dodici per cento calcolata sul punteggio
massimo attribuito alle prove:
1) frequenza di corsi di formazione, perfezionamento e
aggiornamento professionale cui sia seguita valutazione di profitto
attraverso il superamento di esame finale o elaborazione di tesi
conclusiva; abilitazione all'esercizio professionale purché
attinente al posto messo a concorso; idoneità conseguite in
concorsi precedenti di equivalente profilo professionale;
pubblicazioni regolarmente registrate e attinenti al posto messo a
concorso: non oltre il due per cento;
2) esperienza professionale nel settore o in settori affini: non
oltre l'otto per cento;
3) valutazione della prova di accertamento della lingua: non
oltre il due per cento.
Articolo 33 (Compensi ai componenti delle commissioni)
1. Ai componenti delle commissioni esaminatrici dei concorsi e
delle selezioni estranei all'Amministrazione regionale, istituite
ai sensi dell'articolo 24, sono attribuiti i compensi lordi nella
misura stabilita annualmente con legge di bilancio ai sensi
dell'articolo 32, comma 1, della legge regionale 45/1995.
2. La Giunta regionale definisce, nei limiti stabiliti dal comma
1, i compensi da corrispondere ai componenti delle commissioni
esaminatrici dei concorsi per l'accesso all'impiego regionale
tenendo conto dei seguenti criteri:
a) previsione di un compenso base in relazione alla qualifica
funzionale dei posti messi a concorso;
b) previsione di un compenso a candidato correlato:
1) alla qualifica dei posti messi a concorso;
2) al numero dei candidati esaminati;
3) alla complessità della procedura concorsuale.
3. Il compenso di cui al comma 2, lett. b), può variare da un
minimo di lire ottocento ad un massimo di lire trentamila a
candidato. Tale compenso unitario è stabilito in maniera
decrescente in funzione all'aumento del numero dei candidati.
4. Qualora le modalità concorsuali prevedano più di una prova,
esse sono considerate autonomamente ai fini del calcolo del
compenso legato al numero di candidati esaminati.
5. I compensi spettanti ai componenti delle commissioni sono
aumentati del venti per cento per il presidente.
6. I compensi di cui al comma 2, lett. a), spettanti ai membri
esperti per la prova di accertamento della conoscenza della lingua
francese o italiana sono ridotti del cinquanta per cento.
7. Ai componenti delle commissioni, quando ne ricorrono le
condizioni, compete, in aggiunta ai compensi stabiliti, il rimborso
delle spese di viaggio e di trasferta, nella misura e con le
modalità previste per il personale della Regione.
8. Ai componenti dimissionari e subentranti competono i compensi
in misura proporzionale rispetto alle giornate di effettiva
partecipazione al lavoro delle commissioni.
Articolo 34 (Presentazione dei titoli e dei documenti)
1. Nei concorsi per titoli ed esami, i candidati che abbiano
superato la prova orale e, nei concorsi per soli titoli, i
candidati che abbiano superato la prova di accertamento della
conoscenza della lingua francese o italiana devono far pervenire
alla struttura competente in materia di personale, entro il termine
perentorio di dieci giorni decorrenti dalla data di comunicazione
dell'Amministrazione regionale, i documenti attestanti il possesso
dei titoli di riserva e di preferenza, a parità di valutazione, il
diritto ad usufruire dell'elevazione del limite massimo di età, già
indicati nella domanda, dai quali risulti, altresì, il possesso del
requisito alla data di scadenza del termine utile per la
presentazione della domanda di ammissione al concorso. Tale
documentazione non è richiesta nei casi in cui l'Amministrazione
regionale ne sia già in possesso.
2. Nei concorsi a posti di bidello e accudiente i documenti
attestanti il possesso dei titoli di cui al comma 1 devono essere
allegati alla domanda di concorso.
3. Entro trenta giorni dal ricevimento della notifica dell'esito
del concorso, i concorrenti dichiarati vincitori devono inoltre
esibire, ai sensi dell'articolo 29 della legge regionale 59/1991,
tutti i documenti necessari per l'ammissione in servizio richiesti
dal bando, fatti salvi i casi in cui l'Amministrazione regionale ne
sia già in possesso. Decorso inutilmente il termine, il concorrente
è escluso dalla graduatoria, salvo legittimo impedimento.
4. Dopo l'approvazione della graduatoria definitiva, i
documenti, i lavori originali e le pubblicazioni, eventualmente
allegati alla domanda, possono essere ritirati, ove nulla osti, dal
candidato direttamente, o mediante incaricato munito di delega
scritta, entro la data di scadenza della validità della graduatoria
stessa; nel caso di concorso conclusosi senza candidati idonei,
detto termine è ridotto a quattro mesi dalla data dell'ultimo atto
della procedura concorsuale. Il candidato può ritirare anche prima
dell'espletamento del concorso la documentazione predetta purché
rilasci dichiarazione scritta di rinuncia al concorso stesso.
5. Per l'accesso ai documenti del concorso si applica l'articolo
12, comma 2, lett. a), del regolamento regionale 3/1996 o i
regolamenti dei singoli enti in materia, se adottati.
Articolo 35 (Assunzione in servizio)
1. I candidati dichiarati vincitori sono invitati a
sottoscrivere il contratto prima dell'effettiva ammissione in
servizio.
Articolo 36 (Nullità e annullabilità del contratto)
1. È causa di risoluzione del contratto l'annullamento della
procedura di reclutamento che ne costituisce il presupposto.
2. Le assunzioni effettuate in violazione di norme imperative
contenute in leggi regionali sono nulle.
3. Le assunzioni di personale a tempo determinato sono nulle se
effettuate fuori dai casi previsti dall'articolo 7 della legge
regionale 24 ottobre 1989, n. 68 (Norme risultanti dalla disciplina
prevista dall'accordo per il triennio 1988 - 1990 relativa al
personale regionale) e dall'articolo 4 della legge regionale 9
febbraio 1978, n. 1 (Approvazione delle nuove tabelle organiche dei
posti e del personale dell'Amministrazione regionale) e successive
modificazioni, fatti salvi gli effetti dell'articolo 2126 del
codice civile.
4. Sono nulli i contratti nei quali manchi un elemento
essenziale per la loro validità.
Articolo 37 (Norma di richiamo)
1. Le norme del presente titolo si applicano al personale
scolastico non docente per l'accesso all'organico delle istituzioni
scolastiche ed educative della Regione, di cui all'articolo 26,
comma 1, lett. d), della legge regionale 45/1995.
Titolo II Accesso alla qualifica di dirigente
Capo I Modalità di accesso
Articolo 38 (Requisiti generali)
1. Per accedere alla qualifica di dirigente è necessario
possedere i requisiti previsti all'articolo 2 del presente
regolamento, nonché quelli previsti all'articolo 16 della legge
regionale 45/1995.
Articolo 39 (Concorso per esami)
1. L'accesso alle qualifiche di dirigente nell'Amministrazione
regionale, avviene con concorso per esami.
2. Il concorso consiste in almeno due prove scritte ed un
colloquio, previo accertamento della conoscenza della lingua
francese scritta e orale, secondo le modalità di cui all'articolo
7. Una o più prove scritte sono dirette ad accertare l'attitudine
dei concorrenti alla soluzione corretta, sotto il profilo della
legittimità, della convenienza e della efficienza ed economicità
organizzativa, di questioni connesse con l'attività istituzionale
dell'Amministrazione. L'altra prova verte su materie attinenti alla
sfera di competenza professionale per la quale è indetto il
concorso. Il colloquio verte sulle materie previste per le prove
scritte e sulle altre indicate nel bando di concorso.
3. Il colloquio concorre alla valutazione della professionalità
del candidato e alla verifica della sua conoscenza delle
problematiche delle pubbliche amministrazioni.
4. Conseguono l'ammissione al colloquio i candidati che abbiano
riportato in ciascuna prova scritta una votazione di almeno 21/30 o
equivalente. Il punteggio finale è dato dalla somma della media dei
voti conseguiti nelle prove scritte e dalla votazione conseguita
nel colloquio.
5. A parità di merito trovano applicazione le disposizioni in
materia di riserva e preferenza di cui all'articolo 23.
6. Il personale estraneo all'Amministrazione regionale
destinatario di incarichi di funzioni dirigenziali, ai sensi
dell'articolo 17, comma 2, lett. b), e comma 3, lett. b), della
legge regionale 45/1995, è sottoposto all'accertamento della
conoscenza della lingua francese o italiana, prima della
sottoscrizione del contratto di lavoro di diritto privato, secondo
le modalità di cui all'articolo 7.
Articolo 40 (Commissione esaminatrice)
1. Le commissioni sono composte da tecnici esperti nelle materie
oggetto del concorso in numero non inferiore a cinque ed in ogni
caso in numero dispari di cui uno con funzioni di presidente. La
maggioranza dei componenti è, di norma, scelta tra docenti e
ricercatori universitari. I restanti membri sono scelti, di
preferenza, tra dirigenti di pubbliche amministrazioni e liberi
professionisti. Le funzioni di segretario sono svolte da un
dipendente dell'Amministrazione appartenente ad una qualifica
funzionale non inferiore alla settima.
2. Per quanto non disciplinato nel presente articolo si
applicano le disposizioni contenute negli articoli 24 e 25.
Articolo 41 (Norma di rinvio)
1. Per tutto quanto non espressamente disciplinato in questo
Capo si applicano, in quanto compatibili, le disposizioni contenute
nel Titolo I.
Titolo III Procedure di mobilità interna all'amministrazione
regionale
Capo I Modalità
Articolo 42 (Ricognizione dei dipendenti collocati in
esubero)
1. Non oltre il 15 gennaio di ogni anno, il dirigente della
struttura competente in materia di personale redige l'elenco
nominativo con qualifica e profili professionali dei dipendenti in
esubero al 1° gennaio dello stesso anno, a seguito dei
provvedimenti di cui agli articoli 6 e 8 della legge regionale
45/1995, oltre all'elenco dei posti disponibili a tempo pieno e a
tempo parziale di ogni singola struttura. Tali elenchi sono
pubblicati nel Bollettino ufficiale della Regione, contestualmente
alla circolare di informazione ai dipendenti sulla mobilità.
2. Il personale in esubero è quello risultante dalle rilevazioni
di cui all'articolo 15.
Articolo 43 (Procedure per la mobilità)
1. posti disponibili sono coperti secondo l'ordine di
priorità:
a) mobilità per esigenze organizzative, ivi compresa quella per
incompatibilità ambientale;
b) mobilità volontaria con le procedure di cui all'articolo
45;
c) mobilità d'ufficio con le procedure di cui all'articolo
50.
2. È inoltre consentita la mobilità mediante lo scambio tra
personale appartenente alla medesima qualifica funzionale, a
condizione che sia in possesso dei requisiti richiesti per
l'accesso al nuovo posto.
3. Sono fatti salvi i diritti e le precedenze previste
dall'articolo 33, commi 5, 6 e 7, della legge 104/1992.
Articolo 44 (Mobilità per esigenze organizzative)
1. La mobilità per esigenze organizzative dell'Amministrazione
può essere disposta al di fuori dei tempi previsti dalle procedure
di mobilità volontaria e d'ufficio.
2. L'utilizzazione di personale di cui all'articolo 28, comma 5,
della legge regionale 45/1995 può essere disposta anche all'interno
dello stesso organico.
Articolo 45 (Mobilità volontaria)
1. Possono presentare domanda individuale di mobilità i
dipendenti risultanti in esubero ai sensi dell'articolo 15.
2. Possono presentare domanda di trasferimento i dipendenti non
rientranti nella previsione di cui al comma 1, ai sensi
dell'articolo 28, comma 4, della legge regionale 45/1995.
3. Il personale regionale appartenente all'organico del Corpo
forestale valdostano o all'organico delle istituzioni scolastiche
ed educative dipendenti dalla Regione può presentare domanda per
essere trasferito negli organici di cui all'articolo 26, comma 1,
lett. a) e b), della legge regionale 45/1995 secondo le modalità di
cui al presente Capo.
Articolo 46 (Modalità di presentazione della domanda)
1. Ciascun dipendente può presentare una sola domanda entro
venti giorni dalla data di pubblicazione dell'elenco di cui
all'articolo 42 nel Bollettino ufficiale della Regione.
2. La domanda è inviata alla struttura competente in materia di
personale.
Articolo 47 (Requisiti della domanda)
1. La domanda contiene le seguenti indicazioni:
a) i dati anagrafici;
b) la qualifica funzionale, il profilo professionale e la
struttura di appartenenza;
c) l'individuazione, secondo un ordine di preferenza, di tre
posti corrispondenti alla qualifica funzionale di appartenenza;
d) la data di collocamento in esubero;
e) il titolo di studio;
f) il carico familiare;
g) il visto del dirigente della struttura di provenienza.
Articolo 48 (Criteri di priorità per la mobilità volontaria)
1. La struttura competente in materia di personale, non oltre
trenta giorni dalla data di scadenza del termine per la
presentazione delle domande, compila una graduatoria formata
secondo i seguenti criteri, fatta salva la precedenza per i
dipendenti in possesso del titolo di studio per il posto
richiesto:
a) anzianità di servizio maturata presso l'Amministrazione
regionale;
b) incidenza delle condizioni di famiglia in caso di
avvicinamento al nucleo familiare.
2. I criteri di cui al comma 1 sono applicati secondo i punteggi
riportati nell'Allegato C. La graduatoria è compilata in ordine
decrescente rispetto al punteggio ottenuto da ciascun dipendente.
La selezione dei dipendenti cui assegnare il posto disponibile
avviene a partire dal primo in graduatoria. A parità di punteggio
il posto è assegnato al dipendente con maggiore anzianità di
servizio complessiva maturata presso l'Amministrazione
regionale.
3. La graduatoria è comunicata, per informazione, alle
rappresentanze sindacali ai sensi dell'articolo 43 della legge
regionale 45/1995.
Articolo 49 (Adempimenti connessi alla graduatoria)
1. Entro dieci giorni dalla formazione della graduatoria, la
struttura competente in materia di personale comunica a ciascun
interessato l'accoglimento o il rigetto della domanda di
mobilità.
2. Entro dieci giorni dalla formazione della graduatoria, la
struttura di cui al comma 1 redige un elenco contenente:
a) i posti rimasti disponibili, compresi quelli che si sono
liberati per effetto di mobilità volontaria;
b) i posti coperti dal processo di mobilità volontaria;
c) i nominativi dei dipendenti utilmente collocati in
graduatoria che non hanno ottenuto l'assegnazione o il
trasferimento.
Articolo 50 (Mobilità d'ufficio)
1. Sono soggetti a mobilità d'ufficio i dipendenti collocati in
esubero:
a) se non hanno fatto domanda di mobilità;
b) se per nessuno dei posti scelti nella domanda si sono
utilmente collocati in graduatoria.
2. I posti disponibili sono quelli risultanti dall'aggiornamento
degli elenchi di cui all'articolo 49, comma 2.
Articolo 51 (Criteri di priorità per la mobilità d'ufficio)
1. La graduatoria della mobilità d'ufficio è formata secondo i
criteri di cui all'articolo 48, commi 1 e 2.
Articolo 52 (Attuazione della mobilità d'ufficio)
1. La mobilità d'ufficio è disposta dal dirigente della
struttura competente in materia di personale, non oltre trenta
giorni dall'aggiornamento degli elenchi di cui all'articolo 49,
comma 2.
Articolo 53 (Effetti della mobilità)
1. Il dipendente conserva l'anzianità maturata e ad esso spetta
il trattamento economico ai sensi dell'articolo 28, comma 8, della
legge regionale 45/1995.
Articolo 54 (Prove di idoneità)
1. In applicazione dell'articolo 28, comma 7, della legge
regionale 45/1995, nei casi in cui il personale coinvolto nei
processi di mobilità non sia in possesso dei requisiti richiesti
per l'accesso al nuovo posto, la mobilità è subordinata al
superamento di una prova di idoneità professionale, da espletarsi
con le modalità di cui all'articolo 9, commi 1, 2 e 5.
Articolo 55 (Part-time)
1. Qualora l'applicazione delle procedure di part-time comporti
la mobilità del personale, le procedure di mobilità hanno luogo
dopo l'espletamento di quelle previste dal presente Titolo, nei
posti rimasti disponibili.
Articolo 56 (Norme finali e transitorie)
1. Le disposizioni di cui ai Titoli I e II non si applicano ai
concorsi per i quali sia già intervenuta la pubblicazione del bando
nel Bollettino ufficiale della Regione alla data di entrata in
vigore del presente regolamento.
2. Il primo provvedimento di programmazione annuale di cui
all'articolo 16, relativo all'anno 1998, è approvato entro il 31
dicembre 1997. Nelle more dell'emanazione di tale provvedimento non
si applica l'articolo 16, comma 2.
3. In attesa della riforma dell'ordinamento professionale,
limitatamente all'Amministrazione regionale e agli enti da essa
dipendenti, la Giunta regionale individua i profili professionali
di quinta qualifica funzionale equiparabili a quelli degli ex ruoli
del personale amministrativo per i quali è consentita la
partecipazione a concorsi a posti di settima qualifica funzionale
equiparabili a quelli degli ex ruoli del personale amministrativo e
di ragioneria ai sensi dell'articolo 5, comma 3.
4. In sede di prima applicazione, ai candidati utilmente
collocati nella graduatoria permanente del concorso a posti di
bidello e accudiente è attribuito un punteggio pari a 4 punti per
il superamento della prova di accertamento della conoscenza della
lingua di cui all'articolo 7.
5. Ai sensi dell'articolo 66, comma 1, della legge regionale
45/1995, a decorrere dall'entrata in vigore del presente
regolamento cessano di avere efficacia le seguenti
disposizioni:
a) gli articoli 72 comma 1, 75, 76, 77, 78, 80, 81, 82, 83, 84,
85, 86, 87, 89, 90, 91, 92, 93, 94 commi 1 e 2, 95 commi 2, 3 e 4,
e 96 della legge regionale 28 luglio 1956, n. 3;
b) gli articoli 3, 5 e 6 del regolamento approvato con
deliberazione del Consiglio regionale 24 novembre 1967, n. 335,
recante norme regolamentari sull'ordinamento dei servizi di
controllo regionale e sulla gestione appaltata della Casa da gioco
di Saint-Vincent e sullo stato giuridico ed economico del personale
regionale addetto ai servizi stessi;
c) l'articolo 2 della legge regionale 5 novembre 1976, n.
49;
d) gli articoli 2 e 5 della legge regionale 9 febbraio 1978, n.
1;
e) l'articolo 2 della legge regionale 20 giugno 1978, n. 42;
f) l'articolo 3 della legge regionale 3 aprile 1979, n. 15;
g) gli articoli 2 e 3 della legge regionale 27 marzo 1980, n.
13;
h) l'articolo 8 della legge regionale 10 dicembre 1980, n.
49;
i) la legge regionale 21 aprile 1981, n. 23;
l) gli articoli 6 e 7 della legge regionale 22 giugno 1981, n.
34;
m) l'articolo 3 della legge regionale 11 agosto 1981, n. 58;
n) l'articolo 1, comma 2, della legge regionale 1° giugno 1982,
n. 15;
o) l'articolo 2 della legge regionale 24 agosto 1982, n. 48;
p) l'articolo 3 della legge regionale 18 febbraio 1983, n.
4;
q) gli articoli 14 e 15 della legge regionale 10 maggio 1983, n.
32;
r) la legge regionale 18 gennaio 1984, n. 1;
s) gli articoli 2, 4 e 5 della legge regionale 28 giugno 1984,
n. 29;
t) l'articolo 2, commi 1, 2, 4 e 6, gli articoli 3, 9 e 10 della
legge regionale 10 maggio 1985, n. 31;
u) gli articoli 6 e 7 della legge regionale 21 maggio 1985, n.
35;
v) l'articolo 4 della legge regionale 1° aprile 1986, n. 12;
z) la legge regionale 12 dicembre 1986, n. 72;
aa) l'articolo 6 della legge regionale 19 febbraio 1987, n.
10;
bb) l'articolo 5 della legge regionale 29 gennaio 1988, n.
11;
cc) l'articolo 6 della legge regionale 19 febbraio 1988, n.
13;
dd) l'articolo 7, comma 3, della legge regionale 24 ottobre
1989, n. 68;
ee) l'articolo 24 della legge regionale 4 marzo 1991, n. 6;
ff) gli articolo 3 e 4 della legge regionale 29 maggio 1992, n.
19;
gg) la legge regionale 16 dicembre 1992, n. 70;
hh) l'articolo 16, comma 2, della legge regionale 7 dicembre
1993, n. 84;
ii) l'articolo 4, commi 2 e 3, della legge regionale 16 agosto
1994,
n. 45.
Articolo 57 (Modificazioni al regolamento regionale 23 marzo
1992, n. 2)
1. Le lett. b) e c) del comma 1 dell'articolo 1 del regolamento
regionale 23 marzo 1992, n. 2 (Regolamento di attuazione della
legge regionale 9 agosto 1989, n. 64 recante disciplina del
rapporto di lavoro a tempo parziale) sono abrogate.
Articolo 58 (Disposizioni per il Consiglio regionale)
1. In attesa della modifica delle norme sull'ordinamento
amministrativo del Consiglio regionale, le disposizioni di cui ai
Titoli I e II della parte I del presente regolamento si applicano
anche al personale del Consiglio regionale. Le competenze
attribuite da tali disposizioni alla Giunta regionale sono
esercitate dall'Ufficio di presidenza del Consiglio.
2. Ai sensi del combinato disposto degli articolo 31, comma 1,
lett. d), 65, comma 4 e 66, comma 1, della legge regionale 45/1995,
a decorrere dall'entrata in vigore del presente regolamento cessano
di avere efficacia i commi 2, 3 e 5 dell'articolo 11 della legge
regionale 30 luglio 1991, n. 26 (Ordinamento amministrativo del
Consiglio regionale).
3. Gli articoli 5, 6, 7 e 8 del regolamento regionale 16 giugno
1993, n. 2 (Regolamento di organizzazione dei servizi del Consiglio
regionale) sono abrogati.
Parte II Norme particolari sull'accesso agli enti indicati
all'articolo 1 della legge regionale 23 agosto 1993, n. 73, e
successive modificazioni.
Titolo I Disposizioni generali
Articolo 59 (Disposizioni particolari per gli enti locali)
1. Le norme della Parte I, con esclusione del Titolo III,
relativo alla mobilità, e salvo quanto espressamente disciplinato
dai seguenti articoli, si applicano agli enti indicati all'articolo
1 della legge regionale 23 agosto 1993, n. 73 (Disciplina dei
controlli sugli atti degli enti locali), e successive
modificazioni, e facenti parte del comparto di cui all'articolo 5
del decreto del Presidente del Consiglio dei Ministri 30 dicembre
1993, n. 593 (Regolamento concernente la determinazione e la
composizione dei comparti di contrattazione collettiva di cui
all'articolo 45, comma 3, del decreto legislativo 3 febbraio 1993,
n. 29): comuni, Comunità montane, loro consorzi, istituzioni
pubbliche di assistenza e beneficenza, Istituto autonomo per le
case popolari.
Articolo 60 (Competenze)
1. Le competenze attribuite nella Parte I alla Giunta regionale
sono esercitate, per gli enti di cui alla Parte II, dalla Giunta
comunale, dal Direttivo della Comunità montana o dal corrispondente
organo esecutivo per gli altri enti.
2. Le competenze attribuite nella Parte I al dirigente della
struttura competente in materia di personale, sono esercitate dal
dirigente competente in materia di personale dell'ente che bandisce
il concorso o, in caso di mancanza, assenza o impedimento, dal
segretario o da altro dirigente dell'ente.
Titolo II Modalità di svolgimento dei concorsi
Articolo 61 (Qualifiche funzionali)
1. Fermo restando quanto disposto dall'articolo 60, i
riferimenti alle qualifiche funzionali di cui ai seguenti articoli
della Parte I devono intendersi, per gli enti facenti parte del
comparto di cui all'articolo 59, nel modo seguente:
a) articolo 6, comma 2: quarta, quinta e sesta qualifica
funzionale;
b) articolo 6, comma 3: settima e ottava qualifica
funzionale;
c) articolo 7, comma 2: terza qualifica funzionale;
d) articolo 7, comma 3: quarta, quinta, sesta, settima ed ottava
qualifica funzionale;
e) articolo 9, comma 1, lett. a): sesta qualifica
funzionale;
f) articolo 9, comma 1, lett. b): quarta e quinta qualifica
funzionale;
g) articolo 23, comma 3, lett. a): quinta qualifica
funzionale.
Articolo 62 (Titoli di studio e requisiti speciali)
1. Oltre ai requisiti generali di cui agli articoli 2 e 3, per
l'accesso alle varie qualifiche funzionali, fatte salve
disposizioni particolari, è prescritto il possesso dei seguenti
titoli di studio, integrati, per particolari profili professionali,
da specifiche abilitazioni, patenti o attestati professionali:
a) prima, seconda, terza qualifica funzionale: proscioglimento
dell'obbligo scolastico;
b) quarta qualifica funzionale: diploma di istruzione secondaria
di primo grado;
c) quinta qualifica funzionale: diploma di istruzione secondaria
di secondo grado per vigili urbani, terminalisti, addetti alla
registrazione dati; licenza della scuola dell'obbligo e particolari
requisiti previsti per i singoli profili professionali, nonché
specifica specializzazione professionale acquisita anche attraverso
altre esperienze di lavoro, per gli altri profili
professionali;
d) sesta qualifica funzionale: titolo finale di studio di
istruzione secondaria di secondo grado valido per l'iscrizione
all'università;
e) settima qualifica funzionale: diploma di laurea o diploma
universitario;
f) ottava qualifica funzionale: diploma di laurea e abilitazione
professionale, se richiesta.
2. Il bando di concorso indica il titolo di studio richiesto per
l'accesso al profilo professionale o qualifica dirigenziale messo a
concorso, ivi compresi i diplomi di laurea o diplomi universitari
conseguiti presso le università dei paesi dell'Unione europea.
3. Ai concorsi per l'accesso alle qualifiche funzionali di cui
al comma 1 può essere ammesso il personale degli enti di cui
all'articolo 59, in servizio negli enti della Valle d'Aosta, che
abbia un'anzianità minima di cinque anni nella qualifica funzionale
immediatamente inferiore e in possesso del titolo di studio
richiesto per l'accesso alla medesima.
Articolo 63 (Programmazione dei concorsi)
1. Al fine della programmazione annuale dei concorsi, di cui
all'articolo 16, i comuni possono delegare alle Comunità montane
tutte le fasi del procedimento concorsuale, dall'indizione del
concorso all'approvazione della graduatoria.
2. Allo stesso fine di cui al comma 1, gli enti locali possono
stipulare apposite convenzioni fra loro.
Articolo 64 (Commissioni esaminatrici dei concorsi)
1. Si applicano le norme di cui agli articoli 24 e 25, con le
precisazioni di cui ai seguenti commi.
2. Le commissioni esaminatrici sono composte da tecnici esperti
nelle materie oggetto del concorso, scelti di preferenza tra
dirigenti di pubbliche amministrazioni, segretari comunali, docenti
universitari, ricercatori, insegnanti e liberi professionisti, in
numero di tre o di cinque membri; uno dei componenti può essere
scelto tra il personale dipendente degli enti locali, appartenente
alla qualifica funzionale del posto messo a concorso o superiore.
Nella composizione della commissione si ritiene rispettato, di
norma, il criterio della terzietà di cui all'articolo 31, comma 1,
lett. d), della legge regionale 45/1995 qualora la maggioranza dei
componenti sia estranea all'amministrazione che bandisce il
concorso. Di norma, almeno un terzo dei posti di componente delle
commissioni di concorso e di selezione, salva motivata
impossibilità, è riservata alle donne, in conformità all'articolo
54, comma 1, lett. a), della legge regionale 45/1995.
3. Nell'atto di nomina della commissione può essere prevista la
presenza di membri supplenti.
4. Oltre ai casi di incompatibilità di cui all'articolo 25, non
possono far parte delle commissioni esaminatrici i soggetti che
hanno nominato le commissioni stesse.
5. Il segretario delle commissioni esaminatrici è scelto tra i
dipendenti dell'ente che bandisce il concorso, di qualifica non
inferiore alla sesta, di norma tra quelli addetti alla struttura
competente in materia di personale. In caso di provata
impossibilità, può fungere da segretario un dipendente di altro
ente, con gli stessi requisiti.
Articolo 65 (Processo verbale delle operazioni d'esame e
formazione delle graduatorie)
1. Si applicano le norme di cui all'articolo 31, con le
precisazioni di cui al seguente comma.
2. La graduatoria definitiva è approvata dal soggetto che ha
bandito il concorso, ed è affissa all'albo dell'ente e pubblicata
nel Bollettino ufficiale della Regione.
Articolo 66 (Compensi ai componenti delle commissioni)
1. A ciascun componente ed al segretario delle commissioni
esaminatrici dei concorsi e delle selezioni, estranei
all'amministrazione che bandisce il concorso, è corrisposto un
compenso, stabilito annualmente dalla Giunta comunale, dal
Direttivo della Comunità montana o dal corrispondente organo
esecutivo per gli altri enti, non superiore al compenso stabilito
per i concorsi e le selezioni banditi dall'Amministrazione
regionale, con le modalità di cui all'articolo 33.
Articolo 67 (Valutazione dei titoli)
1. I punteggi attribuiti, negli allegati A e B, al servizio
prestato presso l'Amministrazione regionale si intendono riferiti
al servizio prestato presso gli enti di cui all'articolo 59.
Articolo 68 (Norme particolari per le popolazioni di lingua
tedesca)
1. In armonia con quanto previsto dall'articolo 40bis dello
Statuto speciale, gli enti locali ricompresi nel territorio della
Comunità montana Walser, di cui alla legge regionale 2 novembre
1987, n. 91 (Norme concernenti le Comunità montane), e successive
modificazioni, possono prevedere di inserire nei bandi di concorso
una prova preliminare, facoltativa, di accertamento della
conoscenza della lingua tedesca.
2. Il superamento della prova di cui al comma 1 concorre alla
determinazione dei titoli, nei concorsi per titoli e per titoli ed
esami, entro il limite massimo di valutazione previsto per la prova
di accertamento della conoscenza della lingua francese.
3. Le modalità di svolgimento della prova di cui al comma 1 ed i
criteri di valutazione della stessa sono determinati con apposito
regolamento adottato dal Consiglio comunale, o organo
corrispondente.
Articolo 69 (Norma transitoria)
1. Le disposizioni di cui ai Titoli I e II della Parte II non si
applicano ai concorsi per i quali, alla data di entrata in vigore
del presente regolamento, sia già intervenuta la pubblicazione del
bando all'albo pretorio dell'ente che ha bandito il concorso.
Allegati
(...omissis...)
Presidente Ha chiesto la parola il relatore, Consigliere
Bavastro.
Bavastro (UV) Questo regolamento è un completamento necessario
della disciplina della legge 45/95. Analizzare questo testo
normativo, punto per punto, nella sua interezza, e nei suoi
dettagli, sarebbe estremamente lungo e complesso, e tutto sommato
non mi sembra indispensabile perché in buona misura ricalca le
precedenti norme analoghe, che il nostro diritto amministrativo ci
presenta. Però contiene alcune novità e alcune particolarità, su
cui è senz'altro opportuno soffermarsi.
Innanzitutto il diritto amministrativo ha sempre riservato il
pubblico impiego ai cittadini italiani. La normativa europea esige
il superamento di questo criterio e in ossequio a questo il
regolamento in esame allarga l'accesso al pubblico impiego a tutti
i cittadini dell'Unione europea con alcune necessarie eccezioni, in
sostanza agenti di polizia giudiziaria o di pubblica sicurezza e i
ruoli dirigenziali.
Proprio per questo si è sentita la necessità di introdurre
l'accertamento della conoscenza della lingua italiana oltre
all'accertamento della lingua francese, e questo aspetto della
nazionalità si collega a quello della conoscenza linguistica ed
introduce in qualche modo la vexata quaestio del francese e
dell'articolo 7.
L'articolo 7 contiene importanti novità: pone su un identico
piano le due lingue ufficiali e conseguentemente anche
l'accertamento della loro conoscenza, dà un migliore inquadramento
alla prova di francese, quindi anche a quella d'italiano: non si
farà più la dictée, ma un esame orale fino al quarto livello, orale
e scritto dal quinto livello in su. L'esame scritto, come dicevo,
non consisterà in una dictée che è considerato uno strumento
inadatto, in quanto permette un accertamento della conoscenza
dell'ortografia, ma non certo un accertamento della conoscenza
linguistica nella sua interezza. Quindi la prova scritta consisterà
in una composition. Nell'esame orale almeno una delle materie sarà
svolta nella lingua ufficiale diversa da quella prescelta. Sia lo
scritto che l'orale concorrono al risultato finale del concorso, il
che mi sembra opportuno una volta eliminata la dictée, perché le
qualifiche superiori per le quali è previsto l'esame scritto
innegabilmente richiedono una conoscenza più approfondita, che si
estenda anche all'aspetto della lingua scritta.
Altre interessanti norme sono quelle contenute negli articoli 15
e 16, che in pratica istituiscono un sistema di rilevamento che da
tutti i vari uffici convogli le notizie all'Ufficio del personale
per avere la possibilità di fare una esatta programmazione di
quelle che sono le necessità del personale, quindi i concorsi
dell'anno successivo.
Interessante è anche l'articolo 42, che riguarda la mobilità del
personale in esubero; fra l'altro il personale in esubero viene
individuato proprio in base all'articolo 15.
Mi rendo però conto che oggi qui il tema principale di
discussione sarà quello della prova di francese. Così come è
congegnata in questo regolamento ci soddisfa, perché salvaguarda e
riafferma la difesa del bilinguismo. È evidente che su questo tema
non siamo disposti a transigere, conseguentemente non siamo
disponibili a modifiche del testo che indeboliscano la portata
della norma. Invito quindi chi ci è alleato a non metterci in
difficoltà su questo terreno.
Si dà atto che, dalle ore 17,09, presiede il Vicepresidente
Aloisi.
Presidente Prima di dare la parola al Presidente della Giunta,
devo comunicare al Consiglio che in data 25 settembre 1996 era
stato richiesto al CREL il relativo parere, che non è pervenuto,
pertanto lo diamo per acquisito.
Ha chiesto la parola al Presidente della Giunta, Viérin
Dino.
Viérin D. (UV) Pour tout d'abord remercier le rapporteur et les
membres de la IIème Commission, qui se sont penchés avec attention
même en présence des membres d'autres commissions sur ce thème.
Il s'agit d'un thème sans doute important, qui veut reconduire
dans un contexte unique toutes les dispositions actuelles,
réglementant l'accès à la fonction publique. Non seulement
l'Administration régionale est concernée, mais aussi les
collectivités locales, dans la perspective de la réalisation du
secteur unique de la fonction publique au Val d'Aoste, qui est l'un
des piliers de la réforme des collectivités locales.
Nous avons sur ce thème entamé une longue négociation avec les
organisations syndicales, qui s'est conclue positivement; presque
toutes les requêtes avancées par les organisations syndicales ont
été acceptées. Je pense que la comparaison du texte origine avec le
texte qui est soumis aujourd'hui à votre attention peut démontrer
quelle a été la disponibilité de part et d'autre pour arriver à un
règlement équilibré. Il reste quelque différend avec les
organisations syndicales.
Par contre nous avons l'avis favorable de l'Association des
syndics et de l'Association des présidents des communautés de
montagne qui, sur ce texte, ont exprimé un avis favorable, ou bien
ont vu leurs requêtes intégralement accueillies.
J'ai présenté des amendements au texte qui a été formulé par la
IIème Commission, il s'agit uniquement d'amendements techniques que
je vais vous présenter lors de l'examen des différents articles.
Vous vous rendrez compte qu'il s'agit d'amendements qui ont été
formulés par le Bureau du personnel et celui des collectivités
locales, et qui prennent en considération simplement des aspects de
forme ou des aspects techniques.
Presidente È aperta la discussione generale. Ha chiesto la
parola il Consigliere Ferraris.
Ferraris (GV-PDS-SV) Tenuto conto anche da una parte della
complessità della materia, della necessità di approfondire ancora
alcune questioni, e della conclusione del Consigliere Bavastro, mi
permetto di chiedere una sospensione della seduta del
Consiglio.
Presidente Il Consiglio viene sospeso per dieci minuti.
Si dà atto che la seduta è sospesa dalle ore 17,17 alle ore
17,54 e che, dalle ore 17,54, riassume la Presidenza il Presidente
Stévenin.
Presidente Riprendono i lavori. Ha chiesto la parola il
Consigliere Lanivi.
Lanivi (PVA) Solo per presentare un ordine del giorno, che
consegnerò alla Presidenza, e un emendamento di cui vorrei in
sintesi illustrare i contenuti.
Il primo punto è che, considerando gli apparati pubblici, si fa
un'affermazione che si va verso una prospettiva di contenimento
quantitativo degli organici, mentre vi è la tendenza al
miglioramento qualitativo dei dipendenti pubblici.
In secondo luogo viene ribadito il ruolo e l'importanza dell'uso
della lingua francese in Valle d'Aosta, non solo per ciò che ha
rappresentato in passato e oggi, ma anche nella prospettiva della
costruzione europea. Vengono anche indicate le modalità della
gradualità e dell'attenzione rispetto all'evoluzione della realtà
attuale.
Vi è ancora un'indicazione, che è quella di individuare una
struttura che consenta l'aggiornamento e la qualificazione continua
del personale.
Sono contenuti poi alcune proposte e orientamenti, che vanno in
questo senso: la sostituzione della prova scritta per
l'accertamento della lingua francese e della dictée con un altro
strumento che in maniera forse più moderna ed efficace garantisca e
accerti la comprensione del francese; la valorizzazione della
frequenza nelle scuole e negli istituti della nostra regione,
quindi riconoscendo - soprattutto dopo l'applicazione degli
articoli 39 e 40 - i risultati scolastici nella nostra regione; una
visione di prospettiva per cui, con e a seguito di un'auspicabile
riforma degli esami di maturità, che riconosca alla Valle d'Aosta
la facoltà di inserire nella sede degli esami di maturità della
scuola media superiore di II grado l'accertamento della lingua
francese, vi sia l'esonero dell'accertamento di questa prova per
questi concorsi.
A nome dei gruppi consiliari Popolari per la Valle d'Aosta,
Movimento popolare valdostano, Fédération autonomiste, Riformisti e
di Pour la Vallée d'Aoste, consegno alla Presidenza quest'ordine
del giorno, insieme ad un emendamento all'articolo 7, che aggiunge
un 12° comma dopo il comma 11.
Oltre ad impegnare con coerenza il Governo regionale per quanto
di sua competenza, è naturalmente ricordato l'impegno che va ai
Parlamentari di agire nelle sedi competenti perché vi sia la
modifica nel senso indicato degli esami di maturità in Valle
d'Aosta.
Ordine del giorno
Il Consiglio regionale della Valle d'Aosta
In occasione della discussione sul regolamento n. 24 recante
"Norme sull'accesso agli organici dell'Amministrazione regionale,
degli enti pubblici non economici della Regione e degli enti locali
della Valle d'Aosta", avvenuta in data 20 novembre 1996,
Ribadisce la convinzione che l'attuale evoluzione comporti la
modificazione del ruolo, della funzione e del modo di operare della
Pubblica Amministrazione e, conseguentemente, tra l'altro, debbano
correttamente essere perseguiti gli obiettivi del contenimento
quantitativo degli organici e nel contempo del miglioramento
qualitativo di quello esistente;
Ribadisce, inoltre, che la conoscenza e l'uso della lingua
francese in Valle d'Aosta - oltre a rappresentare un dato
fondamentale della specificità della Comunità Valdostana e una
delle ragioni centrali dell'autonomia riconosciuta alla Regione
dallo Statuto Speciale - costituisce una condizione favorevole per
una attiva partecipazione della Valle alla costruzione dell'Europa
e al rafforzamento della dimensione culturale e sociale
francofona;
Sottolinea che il sistema di bilinguismo previsto per la Valle
d'Aosta, oltre a rappresentare un concreto arricchimento culturale
individuale per ogni singolo Valdostano, può rappresentare un utile
strumento di coesione comunitaria, di tutela dell'occupazione
locale e di miglioramento qualitativo del sistema
educativo-formativo regionale e di rispetto di legittime esigenze
popolari;
Ritiene che, alla luce e in coerenza alle sopraesposte
affermazioni, devono essere seguite nelle scelte politiche
regionali, modalità ispirate alla gradualità e all'attenzione della
mutata e mutevole realtà socio-culturale della Valle;
Ciò premesso
Il Consiglio regionale della Valle d'Aosta
Impegna la Giunta regionale ad assumere decisioni coerenti alle
seguenti indicazioni:
A) La sostituzione del tradizionale strumento della "dictée"
quale modalità di accertamento della conoscenza della lingua
francese nelle prove scritte dei concorsi pubblici regionali, con
altro strumento più moderno ed efficace per verificare la
comprensione della lingua francese;
B) L'esonero, in prospettiva, dell'accertamento della conoscenza
della lingua francese per coloro che, avendo conseguito in un
Istituto scolastico della Valle d'Aosta un diploma di scuola media
superiore di 2° grado, concorrano a posti nella Pubblica
Amministrazione per i quali è richiesto il diploma di scuola media
superiore di 2° grado, e ciò dopo che siano state modificate per la
Valle d'Aosta le modalità di effettuazione degli esami di maturità
in modo da introdurre in tale sede l'accertamento della conoscenza
della lingua francese;
C) L'individuazione di una apposita struttura in Valle d'Aosta
che provveda all'aggiornamento e alla qualificazione continua del
personale dell'Amministrazione pubblica regionale per valorizzarne
le capacità e adeguarlo al cambiamento in atto e a quelli
prevedibili in futuro.
Impegna, inoltre, i Parlamentari Valdostani, ad operare
concretamente nelle sedi opportune, in occasione del dibattito già
avviato sulla riforma della scuola media superiore e, in modo
particolare degli esami di maturità, per addivenire a risultati
coerenti con il precedente punto C).
F.to: Lanivi - Collé - Marguerettaz - Lanièce - Lavoyer - Aloisi
- Viérin M. - Perrin G. C. - Dujany - Piccolo
Presidente Ha chiesto la parola il Consigliere Ferraris.
Ferraris (GV-PDS-SV) Questo regolamento, che è stato fonte di un
approfondito confronto e di discussione con le forze sociali e con
il sindacato, ha innanzitutto il pregio di andare all'applicazione
di una legge che va nella direzione di migliorare l'efficienza e
l'efficacia della pubblica amministrazione, mi riferisco alla legge
45; definisce delle norme specifiche per quanto riguarda i
concorsi; stabilisce, non nell'immediato, ma in prospettiva, il
superamento dell'esame per quanto riguarda la lingua francese
relativo alla dictée. Tuttavia credo che necessiti di alcuni
approfondimenti. Va sottolineato anche il fatto che alcune norme
prevedono la possibilità di non ripetere per lo stesso tipo di
concorso che concorre allo stesso tipo di qualifica funzionale
l'esame di lingua.
Ritengo però che il regolamento, pur avendo degli elementi che
sono di novità rispetto al passato, contenga anche dei limiti, e i
limiti riguardano anzitutto una questione. Noi dobbiamo in una
situazione come questa, visto che si parla di regolamento -
lasciando da parte il problema, che non vorrei assolutamente
affrontare in questa sede, del ruolo e dell'importanza della lingua
francese in Valle -, privilegiare un approccio di tipo concreto e
fattuale rispetto a quelle che sono le conseguenze
dell'applicazione di questo regolamento per quanto riguarda le
assunzioni.
Stabilito che non è assolutamente in discussione il ruolo e
l'importanza della lingua francese, ricordato che è stato scritto
anche da un autorevole rappresentante dell'Union Valdôtaine su uno
degli ultimi numeri del "Peuple" che l'importanza della lingua
francese è legata non solo ai problemi storici della Valle, ma
anche alla collocazione geografica della Valle, passerei alle
questioni più specifiche riguardo al regolamento.
Il problema che abbiamo in questa sede riguarda una questione,
l'accennava per certi versi il Consigliere Lanivi, e cioè ci
troviamo ad affrontare uno scenario in cui una linea di tendenza
che si era affermata in questa regione subirà delle modificazioni,
ed è la linea di tendenza legata al fatto che una grossa fetta
dell'occupazione giovanile trovava collocazione all'interno
dell'amministrazione pubblica e dell'Amministrazione regionale in
senso più stretto.
Abbiamo votato una legge che stabilisce che il Consiglio
annualmente definisca gli organici, e credo non sia intenzione di
alcuna forza politica presente in questo Consiglio, al di là della
presenza in maggioranza o in minoranza, di andare ad un'ulteriore
dilatazione della pubblica amministrazione; semmai il problema è di
migliorarne qualità ed efficienza.
Se questo è vero, e se è vero che l'Amministrazione regionale ha
offerto possibilità di lavoro a larghe schiere di giovani -
sappiamo qual è l'afflusso ai concorsi nella nostra Regione -,
credo che le prove per l'accertamento della lingua (che sappiamo
tutti è prevalentemente della lingua francese) debbano tener conto
di questo dato. Cioè debbano tener conto del fatto che la lingua
francese in questa Regione non deve essere vista come un elemento
negativo, nel senso che non si dia adito ad elementi di ripulsa
verso la lingua francese, che deve comunque svolgere un ruolo
importante nella nostra regione. Da questo punto di vista andare,
come per certi versi si va con questo regolamento, ad un
incrudimento, ad una maggiore selettività nell'esame di francese
rischia di ottenere un risultato contrario a quello che ci si
propone.
Quindi gli emendamenti che proporrò andranno in questa
direzione, cioè di far sì che l'accertamento della lingua francese
ci sia, ma avvenga secondo un criterio di umanizzazione, perché
essendo la lingua uno strumento prevalentemente umano dobbiamo
anche, nel momento in cui si andrà ad accertarla, utilizzare dei
criteri che rispettino questi caratteri di umanità, e non siano
degli elementi che creino delle situazioni negative.
Dicevo prima che abbiamo a che fare con dei giovani, che nel
loro primo approccio alla pubblica amministrazione - che in
prospettiva tenderà a ridurre le proprie offerte di lavoro -
rischieranno di essere selezionati su una prova di lingua. Vi
lascio dunque immaginare quali potranno essere le conseguenze da un
punto di vista non solo emotivo rispetto ad una prova che non solo
seleziona rispetto alla possibilità di una conoscenza o meno della
lingua, ma seleziona rispetto alla possibilità di avere o meno il
lavoro. Quindi si tratta di una questione estremamente
delicata.
Gli emendamenti che presenterò insieme ad altri riguardano
anzitutto il fatto che la valutazione della prova di lingua deve
considerare la media fra la valutazione della prova scritta e la
valutazione del voto raggiunto nella prova orale, quindi non va
bene l'ipotesi che è presente nel regolamento, per cui ogni prova
fa parte a sé, quindi lo scritto ha una propria valutazione, se non
è sufficiente la valutazione dello scritto non si accede all'orale.
Credo che scritto e orale debbano fare media, come accade in tutte
le scuole e in tutto l'ordinamento scolastico non solo nazionale,
ma anche al di fuori di questo Paese, nell'Europa in cui vorremmo
entrare.
Siccome le prove di accesso alla pubblica amministrazione devono
dimostrare la conoscenza e le capacità professionali, ritengo che
trasferire un punteggio sia pure limitato al 2 percento della
valutazione assunta con la prova di lingua nei titoli non sia
assolutamente condivisibile, perché si fa una commistione tra cose
diverse, nel senso che un conto è l'accertamento della lingua
francese, altro conto è far sì che la conoscenza della lingua
francese diventi un elemento squilibrante rispetto alle valutazioni
più specificatamente professionali che si devono accertare con quel
corso. Per fare un esempio, dare circa il 2 percento in valore alla
prova di lingua francese significa che, a parità di esame, questa
prova può concorrere con un valore pari a quello di un diploma
acquisito con votazione media. Quindi vi rendete conto che l'esame
di lingua equivale ad un diploma di scuola media inferiore o
superiore. Credo che siano due unità di misura non compatibili.
Per quanto riguarda sempre all'articolo 7 la questione della
prova orale da svolgersi in lingua diversa da quella scelta dal
candidato, il testo del regolamento così come presentato al
Consiglio presenta una novità. Mentre il testo iniziale parlava di
prova in lingua diversa da quella scelta dal candidato, il che
voleva dire che potevano essere fatte delle domande rispetto alle
specifiche materie di esame, fra cui anche materie di carattere
scientifico che hanno una certa complessità e difficoltà a tradurre
concetti da una lingua all'altra, si dice ora che la prova in
lingua diversa deve essere fatta su una materia a scelta del
candidato.
Questo significa che la volontarietà farà sì sicuramente che
saranno rarissimi i candidati che faranno l'esame in lingua diversa
da quella che loro presentano come lingua principale al concorso,
che so?, in matematica finanziaria; vedremo invece un proliferare
di volontari che andranno a parlare della storia e dell'ordinamento
della Valle d'Aosta.
Allora, l'emendamento, così come è stato presentato, rappresenta
sì un passo avanti rispetto alla proposizione iniziale, però al
tempo stesso conferma che la proposizione dell'esame in lingua
diversa da quella richiesta dal candidato è un'operazione per certi
versi forzosa, pertanto bisognerebbe avere il coraggio, così come
noi chiediamo, di abolirla del tutto perché fare questa
ripetitività di esami su storia e ordinamento della Valle d'Aosta
in lingua prevalentemente francese credo che non sia di grande
aiuto al francese stesso.
In merito agli emendamenti che riguardano questa questione, il
Consigliere Lanivi ha proposto un ordine del giorno, dicendo che
una soluzione potrebbe essere quella, tenuto conto che c'è una
trasformazione della scuola e che in alcuni ordini della scuola si
è già andati all'applicazione degli articoli 39 e 40, di fare in
modo che nel momento in cui i diplomati da queste scuole dovranno
sostenere dei concorsi, venga considerata già accertata la lingua
francese per coloro che hanno frequentato scuole in cui
l'applicazione degli articoli 39 e 40 si è realizzata.
Questo vuol dire che oggi sarebbe possibile non fare più
l'accertamento della conoscenza della lingua francese per coloro
che hanno il diploma di scuola media inferiore, per essere chiari,
i ragazzi che hanno fatto la scuola media inferiore con
l'applicazione degli articoli 39 e 40, ovvero sia i ragazzi che
oggi hanno 15 anni.
Capisco le buone intenzioni di quest'ordine del giorno, per
certi versi anche condivisibile, ma credo abbia un limite solo: che
l'efficacia di quest'ordine del giorno si dilaziona molto nel
tempo, anche perché mi auguro che questi ragazzi vadano a fare le
scuole medie superiori e magari l'università, visto che nella
nostra regione c'è necessità di un miglioramento della formazione
delle giovani generazioni. Però credo che al di là delle buone
intenzioni non vada questo tipo di emendamento, anche se così
diventa difficile dire di essere contrari ad una cosa di questo
genere.
Allo stesso modo lo stesso problema riproposto per la scuola
media superiore rischia di spostare in tempi quasi biblici la
questione, perché oggi l'applicazione dei "39 e 40" è in fase
sperimentale, da verificare e realizzare sicuramente con dei tempi
che - pur con la migliore volontà di quest'Amministrazione - non
saranno inferiori ai 5-6-7 anni.
Quindi ci rendiamo conto che il problema che abbiamo è quello di
dare delle risposte concrete alle persone che faranno i concorsi a
partire dal momento in cui questo regolamento sarà in vigore, non a
coloro che dovranno fare i concorsi di qui a qualche anno.
Indubbiamente dobbiamo dare risposte anche a questi, ma abbiamo la
necessità di dare risposte anche a quelli che i concorsi li devono
fare subito.
Se questo è vero, e se l'intenzione è quella di fare in modo -
almeno questa mi pare sia l'intenzione che è possibile cogliere
all'interno di quell'ordine del giorno - che la lingua francese
venga conosciuta ma non venga vista in termini negativi, credo che
gli emendamenti che propongo insieme ad altri vadano in questa
direzione. Quindi ritengo che abbiano buone motivazioni per essere
condivisi e accolti da quest'aula.
Presidente Ha chiesto la parola il Consigliere Joseph César
Perrin.
Perrin G.C. (UV) Je pourrait peut-être débuter en disant:
finalement! Je crois que là nous sommes tous d'accord, ce règlement
était nécessaire, il était attendu, il a été longuement discuté, je
crois qu'il est bon donc d'arriver à le voter.
Le règlement fixe toute une série de normes précises pour
l'admission à l'intérieur de l'Administration régionale pour le
futur, c'est un règlement extrêmement précis et clair, et donc il
est certainement le bienvenu.
Mais je me rends compte que si tout le monde est d'accord pour
le règlement, ce qui partage les opinions de ce Conseil régional
est l'article 7 du règlement même.
L'article 7 n'est qu'un perfectionnement de ce que nous avons eu
maintenant, et ce que nous avons eu maintenant ce n'est qu'une
application d'une loi constitutionnelle, puisque l'article 38 du
Statut spécial pour la Vallée d'Aoste demande effectivement qu'il y
ait la parité entre les deux langues officielles du Val d'Aoste,
italien et français, mais en plus demande que pour l'embauche dans
les administrations de l'Etat et à plus forte raison dans celles
des collectivités locales et de l'Administration régionale il y ait
la préférence pour ceux qui connaissent la langue française. Donc
c'est une reconnaissance de la nécessité d'une preuve préliminaire
pour savoir si le candidat connaît cette langue.
Jusqu'à maintenant cette épreuve à l'intérieur des concours pour
l'Administration régionale mais aussi pour un grand nombre d'autres
organismes, voire les collectivités locales, a constitué un
barrage, qui a été exécré par les uns et qui a été souhaité par
d'autres. Je crois que ce barrage a quand même permis à des
milliers de Valdôtains de pouvoir travailler en Vallée d'Aoste,
parce que sans ce barrage nous aurions au moment des concours
publics ce qui s'avère dans d'autres régions d'Italie, où pour 2
places dans n'importe quelle administration il y a des milliers de
concourants. Face à cela évidemment les Valdôtains auraient été
très souvent succombants.
Ce barrage a permis d'améliorer notre situation et non seulement
de pourvoir de places de travail les Valdôtains. Il suffit de
penser, par exemple, avant l'application des articles 39 et 40 du
Statut à l'intérieur de l'école, à la différence qu'il y avait
entre l'école maternelle et l'école moyenne supérieure.
Bien ou mal à l'intérieur de l'école primaire, avant
l'application des articles 39 et 40 du Statut, les enseignants
enseignaient le français et souvent enseignaient en français par
une sensibilité qui était donnée du fait que la grande majorité de
ces enseignants était recrutée en Vallée d'Aoste à travers un
concours qui se tenait en Vallée d'Aoste et à l'intérieur duquel il
y avait une épreuve écrite et orale de langue française. Cela a
permis aux Valdôtains d'accéder à ces postes dans
l'enseignement.
Le français a été souvent vu de façon drôle, on a donné à
l'enseignement et à l'utilisation de cette langue souvent une
vision partitique: il y avait les défenseurs, et comme il y avait
certains défenseurs il fallait qu'il y ait des opposants. Pendant
de longues années il y avait cet antagonisme dans les forces
politiques entre ceux qui soutenaient le français et ceux qui y
étaient contre. Je crois pouvoir dire que maintenant heureusement
cet antagonisme n'existe plus, au moins il n'est plus déclaré.
Je crois que nous devons donner à la présence du français une
vision politique, comme quelqu'un disait ce matin, une politique
avec le "p" majuscule, parce que nous devons voir dans le français
et donc dans tous les moyens qui peuvent porter à la promotion de
la connaissance de la langue française en Vallée d'Aoste cette
vision, qui nous fait concevoir le français comme une ressource
culturelle, comme une ressource économique, parce que la
connaissance du français nous ouvre des portes qui nous seraient
fermées ailleurs. Une ressource culturelle non seulement parce que
le français fait partie de notre passé historique, mais surtout
parce que dans un monde moderne qui doit s'ouvrir, qui ne doit plus
avoir des barrières fermées, il nous permet des relations
internationales très intéressantes, la langue française étant
encore une langue de grande communication internationale.
Le français dans le passé a été vu très souvent comme une langue
de discrimination entre Valdôtains et immigrés. J'ai dit que
c'était un faux problème, duquel très souvent nous avons été nous,
en tel qu'Union Valdôtaine, accusés injustement, parce que nous
n'avons jamais voulu faire des différences entre Valdôtains
d'origine ou Valdôtains immigrés. Nous considérons qu'être
Valdôtains signifie aimer ce pays, respecter ce pays, vouloir
travailler pour ce pays et donc n'importe qui aime, respecte et
travaille pour ce pays est Valdôtain au-delà de son lieu de
naissance.
Ce français a été vu comme un privilège, je ne crois pas qu'il
ait été. Nous considérons donc cette langue officielle du Val
d'Aoste une langue non discriminante et non privilégiante pour les
uns ou pour les autres, mais comme une ressource commune à tout le
Peuple valdôtain, à tous ceux qui habitent en Vallée d'Aoste.
Il y a une grande différence entre le Val d'Aoste et le Sud
Tyrol, par exemple, où il y a une séparation linguistique; ici à
travers un statut qui a voulu la parité des deux langues et donc un
bilinguisme paritaire entre les deux langues, la connaissance de
ces deux langues constitue un moyen d'union de tous les
ressortissants du Val d'Aoste et non de discrimination ou de
privilège pour les uns ou pour les autres. En tel que tel nous
devons, à mon avis, voir la promotion de la langue française, pour
que demain tous ceux qui vivent en Vallée d'Aoste puissent
indifféremment employer et l'une et l'autre de ces deux
langues.
C'est vrai qu'au moment actuel l'utilisation du français est
déficitaire, mais si nous examinons le passé et le présent il y a
une connaissance aujourd'hui de la langue française bien supérieure
à il y a 40-30 ou 20 ans.
L'introduction de l'enseignement de la langue française, d'abord
timidement à l'intérieur de l'école à niveau primaire comme langue
instrumentale et non simplement comme d'enseignement, l'application
ensuite des articles 39 et 40 du Statut dans les différents niveaux
scolaires, fait qu'aujourd'hui ceux qui fréquentent l'école ont une
bonne connaissance passive de cette langue. Il faut de cette
connaissance passive passer à une connaissance active, cela
n'arrive pas encore suffisamment parce qu'il y a un bloc
psychologique que l'on a face à toutes les langues. On l'a face au
patois, par exemple: plusieurs qui craignent de ne pas parler un
patois ou un français parfait, préfèrent ne pas le parler. Mais si
on questionne un étudiant en français, cet étudiant sait répondre
en français; si des touristes entrent dans un magasin et
s'adressent en français aux commerçants, les commerçants savent
répondre en français aujourd'hui beaucoup plus qu'il y a 10, 20 ou
40 ans.
Cette mauvaise utilisation est donnée par toute une série de
facteurs tout d'abord d'un côté historique: l'Etat italien dès
qu'il s'est constitué a comme première chose aboli l'enseignement
de la langue française comme langue instrumentale à l'école
normale, parce qu'il s'agissait de former des enseignants d'école
primaire italophones et donc il a frappé là où il pensait obtenir
des résultats. Toutes les phases successives ont porté à un
amoindrissement de l'enseignement de cette langue dans l'école,
jusqu'à la phase terminale de 1925, quand le Fascisme a aboli toute
utilisation publique de la langue française, et il y a eu besoin
après la libération d'une phase de réapprentissage de cette
langue.
Il s'agit de récupérer aujourd'hui cela, soit à travers l'école
soit à travers l'emploi multiple de la langue française. L'école à
mon avis fait beaucoup, mais il faut qu'elle soit aidée, parce
qu'après avoir formé des étudiants qui connaissent la langue
française, il faut que les autres organismes puissent appuyer. Je
pense aux média mais je pense aussi aux administrations, dans
lesquelles nous avons besoin d'avoir du personnel qui puisse
toujours mieux connaître cette langue.
Les modifications prévues par l'article 7 de ce règlement à mon
avis, vont dans cette direction et je répète qu'il s'agit
uniquement de donner une correcte application de l'article 38 d'une
loi constitutionnelle.
Nous avons reçu des amendements proposés par le PDS et par les
Verts; ce sont des amendements que nous ne pouvons pas accepter.
Nous devons à mon avis permettre qu'il y ait à côté des différentes
épreuves aussi l'épreuve orale prévue par l'alinéa 4 de l'article
7. Il ne faut pas abolir le choix donné au candidat qui a choisi la
langue principale de son concours de démontrer sa connaissance dans
l'autre langue, parce que nous pourrions demain avoir des candidats
étrangers.
D'ailleurs l'article 2, dans le respect d'une législation qui
désormais dépasse non seulement la Vallée d'Aoste, mais l'Etat
italien, oblige à admettre au concours, sauf les exceptions prévues
à l'article 3, des candidats venant des Pays de l'Union européenne
qui en présenteraient la demande. Il me semble que pour ces
candidats le fait de les soumettre à une épreuve écrite et orale
soit plus que nécessaire, parce qu'ils doivent démontrer la
connaissance et de la langue écrite et de la langue orale. Comme
nous sommes favorables au fait qu'il y ait pour la réussite dans
les concours l'évaluation séparée de l'écrit et de l'oral et non
d'une simple moyenne, parce que si on ne veut pas faire rien de
drôle dans l'écrit, tout devient possible dans l'oral et le fait
d'accepter une moyenne, 2 écrit et 10 d'oral, fait qu'on est reçu
au concours, ce qui est assez drôle.
Comme nous sommes convaincus qu'il faut garder, lorsqu'il y a
l'épreuve, l'évaluation finale de cette épreuve de deuxième langue,
parce que c'est une prime que l'on donne à qui mieux connaît cette
deuxième langue, qu'il ait choisi l'italien ou le français. Cela au
moins dans la réalité actuelle, nous pensons qu'on puisse modifier
dans le futur.
Les amendements qui ont été présentés pour ce qui concerne
l'épreuve pour les élèves qui sortiront de l'école moyenne dans
laquelle on applique les articles 39 et 40 nous les partageons, et
c'est pour cela que nous les avons souscrits. Comme nous sommes
d'accord que lorsque l'école supérieure pourra certifier la
connaissance de la langue française, on pourra faire à moins de
cette épreuve à l'intérieur des concours. Et là nous avons souscrit
en tel que mouvement l'ordre du jour qui est présenté. Ceci va dans
une juste valorisation aussi de l'école valdôtaine, une école qui
doit former dans les deux langues. Evidemment si elle sera capable
d'arriver à cela, il n'y aura plus besoin de soutenir des épreuves
supplémentaires pour accéder aux concours des administrations.
Cela n'est pas pour aujourd'hui et donc c'est un souhait, nous
savons que le Ministre Berlinguer avait présenté et est en train de
représenter un projet de loi pour la transformation des examens du
cycle de l'école supérieure de IIème degré. Des contacts ont déjà
été établis et si demain il y aura la possibilité pour la Vallée
d'Aoste d'avoir à ces examens des épreuves de langue française, la
requête de l'épreuve de français dans les concours tomberait
automatiquement. Nous sommes donc d'accord.
Pour terminer j'aimerais rappeler une proposition que Anselme
Réan, Président de la Ligue Valdôtaine, avait faite au Gouvernement
italien vers les années '20. Il disait: si nous avions un
Gouvernement italien intelligent, qui sait regarder au futur, c'est
le Gouvernement même qui essayerait de toute façon de sauvegarder
la langue française au Val d'Aoste et la langue allemande au Sud
Tyrol, non seulement de les sauvegarder mais de développer ces deux
langues, parce que nous aurions en Italie deux régions bilingues,
dans lesquelles les étudiants italiens qui veulent apprendre le
français et l'allemand pourraient s'adresser sans devoir s'adresser
à l'étranger.
Je me souhaite que le Val d'Aoste, en récupérant la langue
française, en redevenant une région parfaitement bilingue, puisse
demain permettre aux jeunes étudiants italiens de venir apprendre
le français au Val d'Aoste, plutôt que d'aller dans d'autres
régions francophones.
Presidente Ha chiesto la parola il Consigliere Dujany.
Dujany (PVA) Nous réaffirmons le plein soutien de notre groupe
Pour la Vallée d'Aoste vis-à-vis de l'ordre du jour qu'on a
proposé, qui va vers la valorisation et la diffusion de la langue
française dans tout secteur de la vie sociale valdôtaine.
A l'occasion du précédent Conseil on avait invité l'Assesseur à
l'instruction publique à élaborer des projets qualifiants dans le
secteur de l'école de IIème degré de la Vallée d'Aoste, pour
parvenir à un réel enseignement bilingue dans l'école secondaire à
travers un processus innovateur, qui demandait la pleine adhésion
et la participation du corps enseignant dans la réforme. A cette
occasion-là on n'avait pas apprécié l'absence d'un projet de
qualité inséré dans un projet global pluriannuel, qui aurait pu
faire avancer l'école valdôtaine sur le plan des résultats
généraux.
Aujourd'hui, avec cohérence avec nos idéaux finalisés à
l'épanouissement de la langue française dans notre communauté, nous
n'acceptons pas les amendements proposés par le PDS, qui vont selon
nous vers une défense logique italophone, en donnant un rôle
secondaire à la langue française pour ce qui concerne la
vérification de sa connaissance à l'occasion de l'accès à la
fonction publique à niveau régional et auprès des communautés
locales.
C'est pour ces motivations que nous exprimons notre avis positif
au règlement en discussion et en même temps nous proposons de
l'amender en reconnaissant autorité à l'école moyenne valdôtaine
qui a déjà donné application aux articles 39 et 40 du Statut
spécial, c'est-à-dire en concret qu'il ne sera pas nécessaire de
vérifier la connaissance du français pour ces jeunes valdôtains qui
seront licenciés dans l'école moyenne de la Vallée d'Aoste à partir
de l'année scolaire '96-'97.
Presidente Ha chiesto la parola il Consigliere Piccolo.
Piccolo (ADP-PRI-Ind) In occasione della discussione sul
regolamento n. 24 desidero anzitutto anticipare una dichiarazione
di voto che sarà favorevole, per evitare che la posizione del mio
gruppo possa essere banalizzata o, ancora peggio, considerata un
appiattimento nei confronti di altre forze autonomiste. La nostra è
una posizione consapevole, meditata all'interno dei nostri
organismi politici.
Questo crediamo sia un argomento di grossa valenza politica per
una regione a Statuto speciale come la nostra, dove la lingua ha
una rilevanza storico-culturale irrinunciabile, ed è in questo
senso che con questo regolamento si sono fatti grossi passi avanti,
abbandonando una posizione di retroguardia, senza però assumere un
atteggiamento che ci pare esistere in alcune forze politiche, che
tende ad annacquare tutto, ragionando in modo strumentale o
elettoralistico (vedi alcune posizioni rilasciate da esponenti
dell'Ulivo a certi organismi di stampa).
Stiamo vivendo una fase politica caotica, nella quale deve
essere ancora più ferma ed attenta la difesa della specialità della
Valle d'Aosta, evitando atteggiamenti qualunquisti di chi è
abituato a guardare i nostri valori con l'occhio dell'osservatore
esterno per lo più molto disinformato.
L'argomento oggi in discussione assume quindi per noi una grossa
rilevanza politica, ed è per queste motivazioni, pur ritenendo
perfettibile il documento oggi in discussione, che voteremo a
favore di una proposta che contiene grossi elementi di novità che
si avvicinano per alcuni aspetti alle posizioni che la nostra forza
politica ha sempre sostenuto.
Ed è proprio per questa valenza politica che riteniamo di poter
accettare alcuni punti che non ci vedono consenzienti, in uno
spirito di mediazione che una coalizione di maggioranza composta da
forze politiche diverse dovrebbe avere sempre avere presente nel
rispetto di posizioni non sempre condivisibili nella loro
totalità.
Voglio quindi evidenziare le cose che ci soddisfano di questo
provvedimento e che hanno una rilevanza: la valorizzazione e la
qualificazione della conoscenza della lingua francese, rispettando
il dettato statutario della Valle d'Aosta, prevedendo l'effettivo
utilizzo del francese nelle pubbliche amministrazioni. Ricordo qui
che in Valle d'Aosta è prevista un'indennità, che è quella del
bilinguismo. E ancora: la valutazione dei titoli sull'esito delle
prove di accertamento; la validità quadriennale del superamento
della prova di accertamento della conoscenza della lingua francese,
quindi la non ripetitività della prova; la definizione di nuove
tipologie e modalità per l'accertamento della conoscenza della
lingua francese, e mi riferisco in particolare all'importanza del
superamento della prova della dictée quale prova di accertamento
con i limiti attuali, e che è oggetto di grosse difficoltà per i
partecipanti ai concorsi.
Concludo quindi esprimendo un giudizio complessivamente positivo
sul regolamento in discussione.
Presidente Ha chiesto la parola il Vicepresidente Aloisi.
Aloisi (RV) Anche noi sottolineiamo l'aspetto positivo contenuto
in questa proposta di regolamento, che ci porta, per certi aspetti,
ad attenuare le incresciose situazioni che si erano venute a
determinare nel passato. Anche in questa prospettiva, un
ragionamento di applicazione graduale di quello che è il disposto
degli articoli 39 e 40 ci vede ampiamente soddisfatti. Avremmo
anche accettato, e meglio gradito, se questo ragionamento fosse
stato fatto quando abbiamo approvato la forma di sperimentazione
degli articoli 39 e 40 nell'ambito delle scuole superiori di 2°
grado.
La gradualità nella fattispecie ci vede consenzienti in merito
all'ordine del giorno che è stato presentato, in modo particolare
al punto b), là dove in prospettiva viene riconosciuto e quindi
esonerato colui che consegue il titolo di studio nell'ambito
regionale. Questo per due ordini di considerazioni: perché pone
nella condizione di avere la scuola come elemento di riferimento
maggiormente qualificato per la preparazione degli alunni e quindi
della futura classe dirigente; perché toglie quella specie di
lotteria allorquando ogni candidato era soggetto periodicamente
all'accertamento della conoscenza della lingua francese, per cui a
seconda degli umori dell'insegnante nei giorni pari uno lo superava
e nei giorni dispari veniva sistematicamente bocciato, creando
tutta una serie di malumori.
Come Riformisti prendiamo atto di questa positiva evoluzione, è
una forte apertura di credito anche perché su materia delicata come
questa non è assolutamente auspicabile che ci possa essere una
contrapposizione, che per certi aspetti ci porterebbe indietro nel
tempo. Colgo anche positivamente che su questa proposta di ordine
del giorno ci sia la firma del Capogruppo dell'Union
Valdôtaine.
Presidente Ha chiesto la parola il Consigliere Chiarello.
Chiarello (RC) Devo dire che sono abbastanza stanco oggi e
questo è un problema grosso per la Valle, però lasciatemi dire una
cosa: quando si parte da una legge per parlare di qualunquismo o
coerenza e qualcuno dà i punti a chi è più qualunquista o più
coerente mi fa un po' ridere, perché non so chi di noi possa dare
lezioni di coerenza a qualcun altro, specialmente fra quelli che lo
affermano sovente.
Per quanto riguarda il francese, messo in questa maniera,
annuncio che presenterò un emendamento all'articolo 7, dove si dice
che chi ha frequentato le scuole in Valle d'Aosta e ha superato con
esito positivo l'intero corso di studi deve essere esonerato
dall'esame di conoscenza di lingua francese. Mi sembra una cosa
normale, le scuole le gestisce l'Assessore alla pubblica
istruzione, insegnano il francese come lo insegnano ai nostri
ragazzi, escono da scuola a luglio, ad agosto fanno un esame in
francese.
Faccio un esempio: un geometra o un ragioniere con 56-57/60 fa
l'esame di francese e non viene ammesso perché la prova di francese
non va bene. Ma il mese prima glielo hanno insegnato a scuola, mica
posso insegnarglielo io come genitore... cosa deve fare allora un
ragazzo valdostano? Non crea una divisione questo tipo di esami?
Uno che ha frequentato le scuole in Valle d'Aosta cosa deve fare:
frequentare per sei mesi un corso di francese perché non conosce il
francese? Oppure se è un bravo geometra e conosce il francese come
glielo hanno insegnato, può fare il geometra in Regione?
È una domanda che pongo all'Assessore, mi sembra normale;
insegniamo ai nostri ragazzi il francese così, lo sanno così, non
possono saperlo di più!
Qualcuno ha detto che la conoscenza della lingua francese viene
retribuita; ebbene, viene retribuita solo ai dipendenti pubblici.
Allora in Valle d'Aosta ci sono Valdostani di serie A e Valdostani
di serie B: un bidello che conosce il francese viene retribuito per
questo, uno che lavora in una ditta di pulizie privata - il privato
è bello - invece no.
Presidente Ha chiesto la parola il Consigliere Linty.
Linty (LNPIAP) Credo che affrontare questo tema richieda
comunque un'analisi dei principi fondamentali del nostro Statuto e
della nostra realtà istituzionale.
Premetto che sono profondamente contrario all'indennità di
bilinguismo, questo lo devo dire per evitare strumentalizzazioni di
quanto sto per dire.
Credo sia giunto un momento preciso che richiede molto coraggio
a tutte le forze politiche qui rappresentate, molto coraggio perché
ci troviamo di fronte ad uno statuto, per quanto per certi versi
vetusto, necessario di modificazioni, io uso parlare più spesso di
"Costituzione valdostana" che non di "Statuto speciale", comunque
abbiamo questo atto che è legge e che ci dice che le lingue
ufficiali della Valle d'Aosta sono l'italiano e il francese. La
scelta credo che richieda molto coraggio, così come tutte le scelte
apparentemente semplici richiedono coraggio, però bisogna farle.
Allora, lo teniamo il francese nello Statuto? Se ci esprimiamo
favorevolmente al mantenimento della lingua francese come lingua
ufficiale affiancata a quella italiana in Valle d'Aosta, poi non
possiamo portare avanti determinate istanze quando si parla
dell'accesso ai posti di lavoro pubblici.
Dirò di più. Dirò una frase alla Martin Luther King: "I have a
dream". In rapporto a quello che diceva prima Chiarello, è vero e
l'ho detto prima, sono contrario all'indennità di bilinguismo che è
prerogativa esclusiva dei pubblici dipendenti, con mille
distinzioni possibili perché non tutti i dipendenti pubblici
vengono chiamati a dimostrare la loro conoscenza della lingua
francese. Invito tutti, quando si viene fermati, a rivolgersi in
francese ai Carabinieri, alla Polizia di Stato e alla Guardia di
Finanza, c'è da farsi delle sonore risate, eppure anche loro
percepiscono l'indennità di bilinguismo. Ci sono i dipendenti
dell'Ufficio del registro: andate all'Ufficio del registro con il
740 e chiedete spiegazioni in francese, eppure prendono l'indennità
di bilinguismo.
Questa è la situazione a dir poco perversa alla quale ci
troviamo davanti.
Proprio perché l'intenzione è quella di non avere più di fronte
l'indennità di bilinguismo, credo che, nell'ottica di una prova di
accertamento da modificare, perché almeno dagli ordini del giorno
presentati da alcuni consiglieri oggi mi pare ci sia la volontà di
modificare soprattutto la prova scritta per l'accertamento, non ci
sarebbe nulla di strano se la prova di conoscenza della lingua
francese fosse estesa, senza l'indennità, così come non ci dovrebbe
più essere nel settore pubblico, anche nel settore privato. In
questo modo raggiungeremmo uno scopo importante, perché riusciremmo
a togliere alla Regione autonoma della Valle d'Aosta quell'aurea
che ha.
Nel corso della discussione del bilancio di questi giorni molti
consiglieri si sono soffermati sul fatto che i giovani di oggi
mirano solo a entrare a lavorare in Regione; ecco, se riusciamo a
creare delle condizioni equivalenti in tutto il territorio
valdostano, perderemmo questa egemonia del "Palazzo" come meta
ambita da tanti giovani.
Detto questo, ripeto che se non si condivide l'accertamento
della lingua francese o viceversa se trattasi di cittadini
francofoni residenti nel territorio dell'Unione europea la prova di
accertamento della lingua italiana, si mette in discussione lo
Statuto speciale e quanto in esso vi è contenuto; allora bisogna
avere il coraggio di dirlo e ci sono forze politiche in Valle
d'Aosta che lo hanno detto. Hanno avuto il coraggio di dire: "a noi
lo Statuto con il francese non ci va bene, lo vogliamo cambiare";
ma hanno avuto il coraggio di dirlo! A me pare che qui dentro si
usino troppo spesso due pesi e due misure: quando fa comodo, siamo
tutti francesi, tutti sappiamo il francese, perché magari ci sono i
sindacati dietro che spingono, allora l'idioma cambia
immediatamente, in altri momenti questo non va bene.
Questo regolamento, per quanto mi riguarda e per la forza
politica che qui rappresento, poteva essere integrato da un
elemento in più; avrei voluto presentare un emendamento ma non l'ho
fatto perché nel remotissimo caso in cui questo emendamento fosse
stato approvato da questo Consiglio, avrebbe bloccato il
regolamento presso l'organo di controllo.
Perché credo sia giusto, e verrò tacciato di essere
anti-europeista o anti-comunitario, che i posti di lavoro pubblici
nella fattispecie quelli contemplati da questo regolamento,
dovrebbero prevedere nei requisiti per l'accesso o la nascita in
questa regione o la residenza da cinque anni.
Questo lo dico chiaramente perché con l'universalità con cui si
portano avanti determinati discorsi, ci troviamo nella situazione
in cui molti ragazzi valdostani hanno studiato, ci sono costati
presso le nostre scuole, si trovano disoccupati - c'è un articolo
della "Stampa" di oggi che fa una seria riflessione sui tassi di
disoccupazione presenti in Valle d'Aosta - e sovente si vedono
limitate le possibilità di entrare a lavorare presso la pubblica
amministrazione. Credo che sia un atto doveroso di questo
Consiglio, che potrà, se lo riterrà opportuno, modificare con una
legge successiva, un atto che diventa necessario per garantire ai
ragazzi valdostani un'occupazione.
Per quanto riguarda i nodi che a mio modo di vedere non
funzionavano, nella fattispecie il fatto che il francese andava a
fare media con le prove tecniche, questa era un'idea che non
condividevo, idea che è stata stralciata e modificata con un
apporto di punteggio sui titoli. Altra cosa che è stata recepita,
di cui mi rallegro, è il penultimo articolo del regolamento sulla
possibilità per gli enti locali presenti nella Comunità montana
Walser di inserire l'accertamento della lingua tedesca per i posti
di lavoro in carico agli enti locali.
Mi riserverò eventualmente altri interventi.
Presidente Ha chiesto la parola il Consigliere Tibaldi.
Tibaldi (Ind) Ho ascoltato con attenzione la dissertazione che
ha fatto il Capogruppo dell'Union sul francese. Una dissertazione
ricca di spunti significativi, di elementi di riflessione, che si
rapporta a numerosi riferimenti storici, che ci invita ad avere una
visione politica del francese, e così via.
Volevo aggiungere alcune mie considerazioni. Penso che qui siamo
tutti consapevoli e d'accordo sul fatto che il francese e
l'italiano siano due lingue paritarie: in Valle esiste una parità
linguistica riconosciuta dal 1948 che nessuno qua dentro - penso -
intenda mettere in discussione.
La lingua francese ha una grandissima valenza culturale, ha una
tradizione storica, come d'altronde una tradizione storica aveva in
passato in Valle d'Aosta anche il latino e il volgare, dal quale si
è sviluppato poi l'italiano. Questo lo sapete tutti. Il francese è
stata una lingua che si è insediata ufficialmente verso la metà del
XVI° secolo per volere di Emanuele Filiberto. Questa è la radice
storica dalla quale abbiamo avuto l'evoluzione nel corso degli anni
e il riconoscimento giustamente a livello statutario di queste due
lingue e della loro parificazione.
Prima considerazione che mi viene spontanea: se il francese deve
essere inteso come fatto culturale e come fatto politico, come
elemento di riconoscimento di una popolazione che si insedia in una
determinata area geografica, mi chiedo come mai sia stato
monetizzato da voi che siete al Governo regionale, ovvero sia stata
materializzata la cultura.
Penso che questo sia l'esempio più avvilente e più gretto che si
possa dare di una manifestazione di tipo culturale e in questo
senso credo che l'indennità di bilinguismo sia un esempio
estremamente negativo, e che sia stata così confezionata, portata
avanti e voluta per fini politici, ma non per quei fini politici
nobili ai quali oggi il Consigliere Perrin voleva far riferimento
auspicando che tutti quanti tendessimo le orecchie e facessimo
tesoro del suo messaggio. Per fini politici ben diversi, ripeto,
che tutti conosciamo, e questo è un fardello pesante che oggi ci
portiamo sulle spalle; un fardello pesante perché questa
materializzazione della cultura sappiamo che ha causato determinati
fenomeni.
In primo luogo mi sembra che ci sia una forma di inversione di
quelle che sarebbero delle logiche conseguenze, e mi spiego. Prima
la Regione Valle d'Aosta elargisce un beneficio e poi corre ai
ripari, cercando di restringere con delle norme la fruizione di
questo beneficio perché si è resa conto che questo beneficio ha
creato tanti problemi. Fra questi problemi annovero quello - che è
stato sottolineato da chi mi ha preceduto - del mercato del lavoro,
della corsa all'istituzione regionale o adesso anche agli enti
locali, in forza di questo regolamento, dell'inseguimento di un
posto che riconosce un quid economico in più.
Questa è la funzione del francese oggi in Valle d'Aosta, una
funzione che tutti generalmente, forse più facilmente al di fuori
di quest'aula che non in quest'aula riconoscono al francese. Se
oggi vai a chiedere ad un Valdostano perché il francese è
importante, la prima cosa che ti dice è: 300-400-500mila lire di
più in busta paga non fanno male. È questa la valenza che purtroppo
si dà oggi in Valle d'Aosta al francese, squisitamente
materialistica, e penso che per una lingua, per un fenomeno
culturale come l'idioma di Voltaire sia altamente squalificante.
Penso che su questo aspetto anzitutto debba ragionare chi oggi è al
Governo e chi oggi regge le sorti della Valle d'Aosta, perché
questi regolamenti sono d'importanza limitata, sono più una corsa
ai ripari che arrivano in un momento successivo.
In secondo luogo, dal 1948 vi è la grande valenza statutaria
degli articoli 38, 39 e 40, però bisogna anche tener conto di un
altro fattore importante, ovvero i mutamenti socioculturali che ci
sono stati nella nostra regione. Ho già avuto occasione una volta
di sottolineare questo aspetto, non possiamo calarci continuamente
solo e sempre nel passato, abbiamo anche un presente e un futuro,
qualcosa sta cambiando. Dobbiamo essere in grado di adeguarci e di
adeguare le norme e le nostre scelte politiche e amministrative a
questi mutamenti che avvengono ormai ad una velocità
impressionante. Questo non vuol dire dover cancellare o svilire il
francese; qui nessuno è contro il francese, anzi, ripeto che
l'azione più avvilente che è stata fatta nei confronti di questa
lingua è quella di volerla materializzare in maniera così
gretta.
Per quanto riguarda questa proposta di regolamento, non ho la
fortuna di far parte della V Commissione e non ho avuto occasione
di partecipare alle riunioni preparatorie. So che ci sono degli
emendamenti che verranno presentati, quindi mi riservo di
verificarne l'attendibilità, dopo di che mi esprimerò.
Presidente Ha chiesto la parola il Consigliere Squarzino
Secondina.
Squarzino (VA) Credo che il problema essenziale con cui ci
dobbiamo confrontare e che è emerso nei diversi interventi sia una
discriminante rispetto non alla lingua francese, mi rifiuto di
pensare in questi termini, ma rispetto all'approccio alla lingua
francese.
Già avevo avuto modo di dire quindici giorni fa come questo dato
culturale sia un elemento che arricchisce questa regione, sia una
caratteristica che aiuta tutti a crescere, a conoscere di più, ad
avere più strumenti comunicativi. Credo che effettivamente la
lingua francese sia un valore, una ricchezza, che poi assume
significati personali, storici, che fa riferimento a tradizioni, a
esperienze personali diverse, però è di fatto una ricchezza e un
valore.
Allora quello che mi lascia sempre molto perplessa è quando, di
fronte a questo valore della lingua francese, cioè di una maggiore
conoscenza linguistica, di una capacità di esprimersi con più
codici linguistici, si fa ricorso solo al dettato dello Statuto.
Cioè ad una legge che mi impone il bilinguismo, mi impone di usare
in modo perfetto le due lingue. Fra l'altro vorrei sapere se
esistono delle persone che usano in modo perfetto queste due
lingue! Gli stessi esperti di bilinguismo ci dicono che sono
rarissimi questi casi, anche perché ciascuno di noi pensa in una
lingua e poi nell'altra traduce, oppure pensa alcuni elementi della
propria esperienza in una lingua e altri elementi in un'altra
lingua. Tutti noi siamo bilingui, trilingui, tutti abbiamo un
patois, una lingua materna di comunicazione familiare e alcune cose
le pensiamo in questa lingua. Chi conosce oltre al francese anche
un po' di inglese e un po' di tedesco, esprimerà alcune conoscenze
in queste nuove lingue.
Di fronte al fatto che la lingua francese è una ricchezza, il
veder contrapposto un dettato della legge non aiuta nessuno a fare
un passo avanti. Se la lingua francese è un valore, vorrei fare una
piccola sottolineatura: i valori sono di per sé delle entità che
non si possono imporre. È un valore se io lo sento come mio, se io
do un peso a questo valore, se lo considero come una cosa per me
importante.
Se voglio che la lingua francese continui ad essere, e voglio
che sia percepita come un valore e una ricchezza, devo proprio
mettermi nell'atteggiamento per cui il valore non si impone ma il
valore si condivide, e creare le condizioni per cui effettivamente
risulti, in questo caso, anche la lingua francese essere un valore.
Allora, se non capisco la validità di comunicare in più codici
linguistici, se non capisco che è anche uno strumento utile per
leggere, per comunicare, per lavorare, per commerciare, se non
capisco che è appunto un valore la conoscenza della lingua
francese, non ho fatto nessun passo avanti verso il sostegno ad
un'effettiva cultura francofona, di attenzione e di rispetto per
questa lingua. Ho l'impressione che stasera dai vari interventi ci
sia l'atteggiamento di chi voglia invece imporre, in nome di un
principio, il bilinguismo.
Quando come Verdi abbiamo votato, quindici giorni fa, la legge
regionale sulle iniziative propedeutiche all'attuazione degli
articoli 39 e 40 nella scuola media superiore, abbiamo detto che in
modo molto chiaro qual era e qual il nostro intento. Non
consideriamo importante creare condizioni che favoriscono
l'attivazione di esperienze in cui la lingua francese sia usata a
livello comunicativo. Se le scuole, se gli insegnanti - abbiamo
aggiunto - hanno dei progetti e delle iniziative che vogliono
attuare e che vanno in questo senso, è utile ed è opportuno che
siano individuate delle risorse per sostenere queste
iniziative.
L'ottica era, ed è anche oggi, quella di fare un'azione positiva
nei confronti di tutto quello che è uso della lingua francese, e
non un'azione che invece cerca di usare la lingua francese come uno
strumento di selezione, come un barrage. Fra l'altro mi stupisco
che proprio quelli che oggi sostengono la lingua francese sono gli
stessi che solo quindici giorni fa non hanno accolto favorevolmente
la proposta di sostenere gli insegnanti in queste iniziative.
Quello che non condividiamo, dicevo, è l'utilizzo della lingua
francese come un barrage. Il Consigliere Perrin parlava proprio di
un barrage, un barrage utile perché difende i posti di lavoro.
Credo che veramente il valore della lingua francese non stia in una
difesa dei posti di lavoro delle persone che qui vivono e hanno
studiato, tanto più che nei fatti non lo è più.
Tanti dei nostri giovani hanno frequentato la Scuola infermieri,
ma poi proprio il barrage ha impedito loro di poter occupare un
posto di lavoro, eppure sono persone che vivono e lavorano qui in
Valle. Non solo, anche nel campo della scuola gli ultimi concorsi a
livello dirigenziale hanno visto superare il concorso da parte di
persone esperte, da parte di persone che venivano da fuori Valle.
Questo per dire che anche il barrage è uno strumento che non ci
serve quando effettivamente pensiamo che possa essere utile, è un
barrage che non discrimina e che seleziona in modo indiscriminato,
a meno che non selezioni a volte in modo puntuale, ma spero sempre
meno, cioè usato come elemento per scartare chi non è gradito.
Mi stupisce ancora pensare alla lingua francese come ad un
barrage proprio in un momento in cui, nella prospettiva europea, la
lingua è usata come strumento di comunicazione in una Europa in cui
noi vogliamo collocarci. Pertanto questo modo di usare la lingua
non ci trova consenzienti, noi non siamo d'accordo su questa
impostazione.
Per questo motivo abbiamo presentato una serie di emendamenti,
che fanno proprie le richieste che i sindacati hanno fatto; sono
emendamenti firmati dai Verdi, dal PDS e da Rifondazione, su cui
poi tornerò nel momento della votazione per illustrarli uno ad uno,
altrimenti così forse non se ne capisce la logica. Sono emendamenti
che riguardano l'articolo 7, che cercano di evitare di usare la
conoscenza della lingua francese come un elemento in più di
valutazione della professionalità di chi in quel momento sta
superando una prova di selezione.
C'è anche un emendamento che riguarda il part-time e che cerca
di ampliare l'area del part-time, perché tutti sanno come questo
tipo di lavoro può consentire soprattutto da parte delle donne, ma
non solo, di svolgere anche un'occupazione in casa. Abbiamo poi
individuato un emendamento che prende in esame tutto il titolo
terzo e tutta la parte che riguarda la mobilità. La mobilità è un
argomento che riteniamo sia più da trattare nell'ambito della
contrattazione sindacale, per cui la nostra proposta è quella di
stralciarlo da questo regolamento e rimandarlo alla
contrattazione.
Ancora una notazione per quanto riguarda l'emendamento
presentato da Dujany ed altri: faccio notare che la data dell'anno
scolastico va anticipata almeno di un anno, non si capisce perché
si consideri l'attuazione degli articoli 39 e 40 a partire da un
anno dopo che la legge è stata attuata. La legge è stata varata nel
'93, l'attuazione è partita nell'anno scolastico '93-'94, non si
capisce perché bisogna aspettare un anno in più per considerare
conclusa la prima fase di applicazione degli articoli 39 e 40 nella
scuola media inferiore.
C'è un elemento positivo nell'emendamento presentato da Dujany
ed altri, là dove si riconosce che chi frequenta la scuola in Valle
d'Aosta ha la possibilità di conoscere, di imparare, di utilizzare
la lingua francese.
Nell'emendamento presentato si vuole anche qui distinguere la
scuola pre- e ante-applicazione degli articoli 39 e 40. Credo che
sia un modo non reale di osservare quello che avviene nelle scuole,
nel senso che un ragazzo della scuola media inferiore nella sua
attività scolastica fa dalle 1500 a 2000 ore di lingua francese nel
corso degli studi, e un ragazzo della scuola media superiore
raggiunge le 2500 o le 3000 ore a seconda del tipo di scuola.
Questo per dire che già ora, già prima dell'attuazione piena degli
art. 39 e 40, la nostra scuola per fortuna ha tutti gli strumenti
per insegnare la lingua francese ai ragazzi e di fatto questo
avviene.
La sottoscritta ha frequentato le scuole in Valle d'Aosta prima
che si parlasse dell'applicazione degli articoli 39 e 40, e quando
si è diplomata come maestra, come prima attività, ha insegnato la
lingua francese in corsi serali. Questo vuol dire che c'era questa
capacità e la sottoscritta ha insegnato già nelle scuole elementari
negli anni '58-'59-'60-'61 facendo tranquillamente una buona parte
delle discipline in lingua francese. E come la sottoscritta,
moltissimi altri insegnanti hanno fatto questo tipo di operazione
anche prima dell'applicazione.
Non solo, ma il fatto che nelle nostre scuole ci sia un numero
di ore di lingua francese pari al numero di ore di lingua italiana,
consente una preparazione anche approfondita della lingua francese
tale per cui, a mio avviso, lo stesso emendamento che Chiarello ha
presentato non è da scartare perché coglie l'essenziale, coglie il
fatto che la nostra scuola prepara i ragazzi in questo senso.
Ancora una notazione. Un elemento in cui non mi riconosco e che
trovo parziale negli interventi di molti colleghi che mi hanno
preceduto è il voler considerare tutta la scuola, ma anche il
lavoro, la professione e la situazione del concorso, sotto l'ottica
del francese.
Il francese, come dicevo prima, è un valore profondo, è una
ricchezza, ma non è che la conoscenza della lingua francese possa
sostituire tutte le altre conoscenze. Non è sufficiente - come ho
già avuto occasione di dire altre volte - potenziare la lingua
francese, perché le nostre scuole funzionino meglio!
Presidente Ha chiesto la parola il Consigliere Marguerettaz.
Marguerettaz (PpVA) Innanzitutto una premessa: da quando abbiamo
iniziato a parlare delle norme per l'accesso ai ruoli degli enti
pubblici, sempre più il dibattito si è andato incentrando
sull'articolo 7 del regolamento, quindi anch'io mi inserirò su
quest'onda, facendo alcune considerazioni.
Una considerazione in apertura può essere questa. A fronte di
quello che ci apprestiamo a votare bisogna non dimenticare com'era
normato finora l'accesso ai ruoli pubblici della Regione per quanto
riguarda la conoscenza della lingua francese. Mi è venuta questa
riflessione sentendo l'intervento del Consigliere Squarzino un po'
a nome dei gruppi politici che appartengono alla Sinistra, che
hanno espresso queste riflessioni. Una considerazione che facevo
ascoltandola era la seguente. Ciò che veniva affermato dalla
collega Squarzino era il frutto di una lunga riflessione, o
significa che la situazione così com'era finora era sostenibile,
mentre la situazione che si verrà a creare con questo regolamento
non è più sostenibile? Tradotto in parole semplici: erano meglio le
norme come erano impostate finora, o saranno migliori quelle che
entreranno in vigore dopo che avremo approvato questo regolamento?
Questa è la domanda sostanziale alla quale dobbiamo rispondere, ed
è la domanda che anche noi come forza politica ci siamo posti.
Abbiamo visto in quest'ottica se non altro una riflessione, di
cui si deve dare atto, che ha portato a far sì che in particolare
questo articolo subisse numerose modificazioni, dall'iniziale
approvazione in Giunta all'attuale momento che stiamo vivendo. Una
riflessione che ha portato in parte ad un tentativo parzialmente
riuscito e di cui comunque va dato riconoscimento di migliorare la
situazione preesistente.
Perché queste considerazioni? Per dare delle giustificazioni in
questo senso, bisogna forzatamente allargare un po' lo sguardo e
abbracciare un discorso più ampio rispetto al mero meccanicismo che
regola le norme per l'accesso. Facevo queste considerazioni per
quanto riguarda il senso che ha la lingua francese nella nostra
regione, alla quale tradizionalmente la nostra forza politica ha
sempre dato un senso che non voleva avere un taglio né etnico, né
di divisione, né di strumento di difesa dei posti di lavoro: nulla
di tutto ciò! Abbiamo sempre detto che il francese era una
ricchezza sulla quale bisognava investire e far sì che rimanga come
ricchezza.
A fronte di questo principio non possiamo esimerci dal dire che
in questi anni, senza dare colpe a nessuno, ma nel prendere atto di
una situazione, questa ricchezza rischia via via di scomparire.
Perché? Forse perché la gente non parla più francese? Questo credo
siano ormai alcuni decenni che succede. Forse perché, come diceva
Tibaldi, il discorso è stato monetizzato? Su questo aspetto non mi
azzardo a dare un giudizio, ma credo che una riflessione vada
fatta, perché questa parte dell'intervento di Tibaldi le forze
politiche devono tenerla in considerazione. Guai se la ricchezza
che rappresenta il francese fosse equiparata alla ricchezza delle
centomila lire, perché la ricchezza del francese va ben al di là di
una semplice indennità di bilinguismo.
In realtà l'indennità di bilinguismo è stato come minimo negli
anni passati un tentativo, per coloro che hanno fatto questa scelta
in buona fede, di cercare di riscattare ponendo una indennità
l'immagine della lingua francese agli occhi della gente, tant'è
vero che per alcuni - ha ragione Tibaldi - oggi il francese va bene
perché permette di avere l'indennità. Ma il lavoro da farsi è assai
più ampio.
Bisogna far sì che il francese sia quello che - non voglio con
questo essere sentimentale - ha significato per me quando ho
iniziato la scuola elementare, scuola che ho avuto la fortuna di
fare con delle insegnanti religiose le quali all'epoca mi avevano
dato una preparazione egregia. All'epoca non mi ponevo tanti
problemi sul significato che aveva il francese, di fatto questo per
me rappresentava e rappresenta un'opportunità formidabile rispetto
ad altri miei coetanei di altri posti in Italia, quindi mi
arricchiva sotto diversi aspetti.
Bisogna quindi che questo francese passi attraverso una maggiore
normalità, e in questo senso lo sforzo che viene fatto da alcuni
anni dell'applicazione degli articoli 39 e 40 vuole andare in
quella direzione. Ma anche qui occorre non essere superficiali. Non
pensiamo che, così come ad esempio la forza politica alla quale
appartengo ha avuto l'impressione in quel Consiglio a cui faceva
riferimento la collega Squarzino di alcune settimane or sono, là
dove approvammo l'applicazione di questi articoli nella scuola
media superiore, non pensiamo che sia sufficiente una mera
applicazione di questi articoli così come è stato fatto a mio
avviso troppo sbrigativamente in quel Consiglio, tant'è vero che ci
astenemmo dal votare quell'atto, contrariamente ad altri che oggi
sono qui che ci richiamano.
Quest'applicazione è un passaggio delicato e importante, che
bisogna fare davvero coinvolgendo gli insegnanti perché o
rimotiviamo gli insegnanti su questo, oppure ogni operazione può
andare persa.
Arrivando al passaggio sul regolamento, dicevo che è
migliorativo perché ci sono dei passaggi nuovi. Ci si può chiedere
se si poteva fare di più. Sì, a nostro avviso si può fare di più,
ma un passo è stato fatto. Dire, così come afferma il regolamento,
che finalmente i giovani valdostani non dovranno più preoccuparsi
ad ogni piè sospinto, ad ogni concorso pubblico, magari per la
stessa qualifica, magari per una qualifica inferiore, di dare
continuamente l'esame di francese, perché oggi succede questo,
Dina. Tu oggi non hai mai parlato di questo, ma tu sai meglio di me
che fino ad oggi un ragazzo che supera la prova di francese, dopo
un mese se vuol partecipare ad un altro concorso deve risostenere
lo stesso esame, praticamente la prova che ha sostenuto un mese
prima non viene più considerata. Quindi oggi è stato fatto un passo
avanti, perché se tu passi una volta il francese, almeno per
quattro anni sei tranquillo per tutti quei concorsi che vorrai dare
in questi enti.
Così come a mio avviso è necessario, oggi non è possibile farlo,
ma mi auguro che lo sia in futuro, volevo presentare un emendamento
che poi non ho ritenuto opportuno presentare perché negli incontri
a livello di commissione mi è stato garantito questo, spero che
anche in aula il Presidente lo garantirà, che qualora si andrà
all'approvazione del comparto unico degli enti locali e
dell'Amministrazione regionale, il valore del superamento di questo
accertamento venga attuato nei due enti, Regione e Comune.
Un altro passo avanti che è stato indiscutibilmente fatto è
questa riflessione, che si è tentato di fare e che si farà, sulla
tipologia della prova. Fare così come è successo fino ad oggi e
succederà fino a quando questo regolamento non entrerà in vigore,
che la prova scritta sia una dictée, è quanto mai avvilente, è
quanto mai difficoltoso per le regole ortografiche, è quanto mai
discrezionale per la valutazione degli errori gravi, le
dimenticanze, quanto conteggiamo una scorrettezza ortografica
piuttosto che un'altra, e via dicendo. Quindi una riflessione così
come avviene in questo regolamento e che viene rinforzata
dall'ordine del giorno che abbiamo presentato, è altresì un passo
avanti rispetto all'esistente.
Un'ultima considerazione su un miglioramento della situazione.
Finora un ragazzo che dà questo esame di conoscenza, che si prepara
per mesi per superare questo esame, e uno che studia per una
settimana, ed entrambi superano la prova di francese, i due ragazzi
sono messi sullo stesso identico livello. Questo non è giusto, così
come - e qui ho preso atto con soddisfazione del passo indietro che
è stato fatto con gli emendamenti successivi - non sarebbe giusto
che una conoscenza differenziata della lingua francese incidesse a
tal punto da andare a sfalsare quella che è la capacità
professionale del ragazzo. Fra questi due estremi la soluzione che
viene prospettata è positiva, cioè si attribuisce in maniera
simbolica - perché l'incidenza del 2 percento di questo
riconoscimento rispetto alla valutazione complessiva non si può non
definire che simbolica, ma significativa - un riconoscimento nei
titoli e nelle capacità del candidato nel superare la prova di
francese.
C'è una questione che ci ha convinti definitivamente ed è stato
il passo che secondo noi bisognava fare, quello di rendersi conto
che se noi abbiamo un'impostazione della scuola valdostana, così
come è stato detto, se stiamo andando progressivamente ad applicare
gli articoli 39 e 40 nella scuola, non possiamo, noi per primi come
Consiglio regionale, dire che questa scuola fallisce i suoi
obiettivi, altrimenti abbiamo una contraddizione di fondo: da una
parte diciamo che con l'applicazione degli articoli 39 e 40, con
l'impostazione che si vuole dare alla scuola, e via dicendo, siamo
certi che le competenze linguistiche ci saranno, dall'altra diciamo
che però le vogliamo verificare. Allora questa verifica deve
avvenire non per accedere al posto di lavoro, ma deve avvenire in
quella scuola. In questo senso oggi cosa è possibile fare? L'unica
cosa che a nostro avviso è concretamente possibile fare è questo
primo passo che abbiamo indicato nell'emendamento, vale a dire
effettuare il riconoscimento della competenza linguistica per la
qualifica di competenza a coloro che hanno già ottenuto un titolo
di studio, quale la licenza media, studiando nei periodi in cui
l'applicazione degli articoli 39 e 40 è stata fatta.
Sembra strano perché qui i ruoli sembrano invertiti, ma se
l'opposizione volesse giocare demagogicamente su questo lo potrebbe
fare; in realtà questa non è demagogia, qui bisogna dare atto -
perché credo che non sia mai successo all'interno del Consiglio
regionale della Valle d'Aosta - che il dire che chi esce dalla
scuola media in cui si è insegnato con l'applicazione degli
articoli 39 e 40 ha di fatto le competenze per accedere alle
qualifiche che richiedono quel titolo di studio, è un passaggio
oltremodo significativo.
Chiudo qui, naturalmente subordinando la votazione del
regolamento all'accoglimento di questi principi che abbiamo
comunemente inserito all'interno dell'ordine del giorno e di questa
proposta di emendamento, che riteniamo oltremodo significativa.
Presidente Ha chiesto la parola il Presidente della Giunta,
Viérin Dino.
Viérin D. (UV) Plusieurs conseillers ont déjà eu l'amabilité de
mettre en relief les aspects positifs de cette proposition de
règlement, donc je m'associe à ces considérations, notamment à
celles qui ont été exprimées par M. Marguerettaz. En me réservant
d'intervenir quand on abordera l'examen des différents articles, je
veux néanmoins apporter deux précisions. L'une, pour souligner à
Mme Squarzino que l'accord avec le Ministère de l'instruction
publique portant application des articles 39 et 40 à l'intérieur
des écoles moyennes, est de juillet 94, donc c'est à partir de
l'année scolaire 94-95 qu'officiellement les articles 39 et 40 sont
en vigueur à l'intérieur de nos écoles. Avant il n'y avait pas de
signature avec le Ministre de l'instruction publique.
Deuxième précision: l'amendement qui a été présenté par Lanivi
et d'autres à l'article 7 c'est un amendement que personnellement
je partage, au moment de la discussion je présenterai, du point de
vue de la formulation, des propositions de modification pour mieux
atteindre la finalité et l'objectif qui sont inscrits dans le dit
amendement.
Président Je déclare close la discussion générale. Avant de
passer à l'examen des différents articles, il y a l'ordre du jour à
mettre en votation. Les conseillers sont invités à voter:
Presenti, votanti e favorevoli: 33
Il Consiglio approva all'unanimità
Président On passe maintenant à l'examen des différents
articles.
Article 1, les conseillers sont invités à voter:
Presenti, votanti e favorevoli: 33
Président Article 2, là il y a un amendement présenté par le
Président du Gouvernement:
Emendamento I punti 1) e 2) della lett. b) del comma 1, sono
sostituiti dai seguenti:
"1) di un anno per i candidati coniugati;
2) di un anno per ogni figlio vivente, indipendentemente dal
fatto che il candidato sia coniugato o meno;".
Président La parole au Président du Gouvernement, Viérin
Dino.
Viérin D. (UV) C'est le premier des amendements que j'ai défini
"technique". En effet aux points 1 et 2 de la lettre b) du premier
alinéa on remplace la formulation précédente, où l'on faisait
référence "agli aspiranti coniugati" par "candidati coniugati",
parce qu'on aurait pu interpréter que l'aspirant n'était pas celui
qui participait en tant que candidat aux concours, mais qui aurait
l'intention de se marier: aspirante coniugato.
De la même façon au point 2 on ajouterait "indipendentemente dal
fatto che il candidato sia coniugato o meno", parce que le fait de
repousser la limite d'âge aurait exclu tous ceux qui n'étaient pas
mariés. Avec cette précision on peut également faire bénéficier
ceux qui ne sont pas mariés de ces dispositions.
Président On vote l'article 2 dans le texte amendé:
Articolo 2 (Requisiti generali)
1. Per accedere al ruolo unico regionale è necessario possedere
i seguenti requisiti generali:
a) cittadinanza italiana. Tale requisito non è richiesto per i
soggetti appartenenti all'Unione europea, fatte salve le eccezioni
di cui all'articolo 3;
b) età non inferiore agli anni 18 e non superiore ai 45. Si
prescinde dal limite massimo di età per coloro che siano titolari
di un posto di organico presso pubbliche amministrazioni. Per le
assunzioni di cui all'articolo 13, comma 1, lett. c), il limite
massimo di età coincide con quello previsto per il collocamento a
riposo d'ufficio dei dipendenti regionali. Per i candidati
appartenenti a categorie per le quali leggi speciali prevedono
deroghe, il limite massimo non può superare, anche in caso di
cumulo di benefici, i 50 anni di età. Il limite di età di 45 anni è
elevato:
1) di un anno per i candidati coniugati;
2) di un anno per ogni figlio vivente, indipendentemente dal
fatto che il candidato sia coniugato o meno;
3) di cinque anni per coloro che sono compresi fra le categorie
elencate nella legge 2 aprile 1968, n. 482 (Disciplina generale
delle assunzioni obbligatorie presso le pubbliche amministrazioni e
le aziende private), e successive modificazioni, e per coloro ai
quali è esteso lo stesso beneficio. Per le assunzioni obbligatorie
di personale di cui all'articolo 12, il limite massimo non può
superare i 55 anni. Per le assunzioni obbligatorie dei
centralinisti non vedenti il limite massimo di età è di 50
anni;
4) di un periodo pari all'effettivo servizio prestato, comunque
non superiore a tre anni, a favore dei cittadini che hanno prestato
servizio militare volontario, di leva e di leva prolungata, ai
sensi della legge 24 dicembre 1986, n. 958 (Norme sul servizio
militare di leva e sulla ferma di leva prolungata) e della legge 15
dicembre 1972, n. 772 (Norme per il riconoscimento dell'obiezione
di coscienza). Si prescinde dal limite di età per i candidati:
4.1. dipendenti civili di ruolo delle pubbliche
amministrazioni;
4.2. per i sottufficiali dell'Esercito, della Marina o
dell'Aeronautica cessati d'autorità o a domanda;
4.3. per gli ufficiali e sottufficiali e vice brigadieri,
graduati e militari di truppa in servizio continuativo dell'Arma
dei carabinieri, della Guardia di finanza e dei corpi di
polizia;
c) idoneità fisica alle mansioni richieste per il posto messo a
concorso. L'amministrazione ha facoltà di sottoporre a visita
medica di accertamento i vincitori di concorso;
d) conoscenza della lingua francese.
2. Non possono accedere agli impieghi coloro che:
a) siano esclusi dall'elettorato politico attivo;
b) siano stati destituiti o licenziati dall'impiego per
accertata colpa grave o dolo presso una pubblica
amministrazione;
c) si siano resi responsabili dei reati previsti dalla legge 18
gennaio 1992, n. 16 (Norme in materia di elezioni e nomine presso
le Regioni e gli enti locali), come modificata dalla legge 12
gennaio 1994, n. 30 (Disposizioni modificative della legge 19 marzo
1990, n. 55, in materia di elezioni e nomine presso le Regioni e
gli Enti locali, e della legge 17 febbraio 1968, n. 108, in materia
di elezioni dei Consigli regionali delle Regioni a Statuto
ordinario).
3. I requisiti prescritti devono essere posseduti alla data di
scadenza del termine stabilito nel bando di concorso per la
presentazione della domanda di ammissione.
4. La carenza di uno solo dei requisiti prescritti, generali o
speciali, determina l'esclusione dal concorso. L'esclusione è
adottata in ogni momento con provvedimento motivato del dirigente
della struttura competente in materia di personale.
Presenti, votanti e favorevoli: 33
Président On vote l'article 3:
Presenti, votanti e favorevoli: 33
Président On vote l'article 4:
Presenti, votanti e favorevoli: 33
Président A l'article 5 il y a l'amendement du Président du
Gouvernement:
Emendamento Il comma 2 è sostituito dal seguente:
"2. Il bando di concorso indica il titolo di studio e i
requisiti speciali richiesti per l'accesso al profilo professionale
o qualifica dirigenziale messi a concorso, ivi compresi i diplomi
di laurea o diplomi universitari conseguiti presso le università
dei paesi dell'Unione Europea.".
Président La parole au Président du Gouvernement, Viérin
Dino.
Viérin D. (UV) A l'article 5, "Titoli di studio e requisiti
speciali", au deuxième alinéa on n'avait pas précisé que l'avis de
concours devait indiquer en plus des titres d'étude également ces
conditions spéciales, donc on va ajouter au deuxième alinéa: Il
bando di concorso indica il titolo di studio e i requisiti speciali
richiesti per l'accesso al profilo professionale, et cetera; par
exemple le fait d'avoir le permis de conduire.
Président On vote l'article 5 dans le texte amendé:
Articolo 5 (Titoli di studio e requisiti speciali)
1. Oltre ai requisiti generali di cui agli articoli 2 e 3, per
l'accesso alle varie qualifiche funzionali, fatte salve
disposizioni particolari, è prescritto il possesso dei seguenti
titoli di studio integrati, per particolari profili professionali,
da specifiche abilitazioni, patenti o attestati professionali:
a) prima, seconda, terza qualifica funzionale: proscioglimento
dall'obbligo scolastico;
b) quarta, quinta e sesta qualifica funzionale: diploma di
istruzione secondaria di primo grado;
c) settima qualifica funzionale: titolo finale di studio di
istruzione secondaria di secondo grado valido per l'iscrizione
all'università;
d) ottava qualifica funzionale: diploma di laurea o diploma
universitario.
2. Il bando di concorso indica il titolo di studio e i requisiti
speciali richiesti per l'accesso al profilo professionale o
qualifica dirigenziale messi a concorso, ivi compresi i diplomi di
laurea o diplomi universitari conseguiti presso le università dei
paesi dell'Unione europea.
3. Ai concorsi per l'accesso alle qualifiche funzionali di cui
al comma 1, può essere ammesso il personale regionale che abbia
un'anzianità minima di cinque anni nella qualifica funzionale
immediatamente inferiore e in possesso del titolo di studio
richiesto per l'accesso alla medesima.
Presenti, votanti e favorevoli: 33
Président On vote l'article 6:
Presenti, votanti e favorevoli: 33
Président Article 7. La parole au Président du Gouvernement,
Viérin Dino.
Viérin D. (UV) Je demanderai une courte suspension, pour
formuler ces modifications de caractère formelle, auxquelles je
faisais référence lors de mon intervention.
Si dà atto che la seduta è sospesa dalle ore 19,54 alle ore
20,04.
Presidente Colleghi consiglieri, riprendiamo i lavori. Ha
chiesto la parola il Consigliere Joseph César Perrin.
Perrin G.C. (UV) Le Président présentera la nouvelle formulation
de l'amendement que M. Lanivi avait présenté.
Quant à moi je déclare l'abstention de l'UV et de ceux qui
voudront s'y associer sur les amendements présentés par le PDS et
les Verts à l'article 7. J'ai anticipé, je m'excuse, il fallait
demander la parole auparavant.
Président Je mets en votation les amendements présentés par M.
Ferraris à l'article 7. Je donne lecture des amendements:
Emendamenti - Comma 4, sopprimere "Almeno una materia, a scelta
del candidato, deve essere svolta in lingua ufficiale diversa da
quella scelta dal candidato"
- Sostituire il comma 5 col seguente testo: "L'accertamento è
superato qualora il candidato abbia ottenuto complessivamente tra
prova scritta e orale, una votazione di almeno 18/30".
- Comma 7, sopprimere
- Comma 9, sopprimere la lettera a)
- Comma 9 sostituire il rinvio al "comma 8" con un rinvio al
"comma 7"
- Comma 11 sopprimere il periodo "Qualora alla suddetta
valutazione non sia stato attribuito alcun punteggio,
l'accertamento si intende superato con la votazione minima, fatto
salvo quanto previsto dal comma 7".
Président La parole au Conseiller Tibaldi.
Tibaldi (Ind) Vengono messi in votazione alcuni emendamenti
all'articolo 7 che però non sono stati presentati. Ah, avevo capito
che si passava alla votazione... il Consigliere Squarzino aveva
detto che si riservava di illustrarli.
Président La parole au Conseiller Squarzino Secondina.
Squarzino (VA) Gli emendamenti che proponiamo hanno una logica
interna.
Con il primo emendamento si chiede di sopprimere al comma 4 le
parole: "Almeno una materia, a scelta del candidato, deve essere
svolta in lingua ufficiale diversa da quella scelta dal candidato",
perché lo Statuto parla di un previo accertamento della conoscenza
della lingua francese, per cui, una volta che l'accertamento è
avvenuto, non vediamo perché bisogna ancora utilizzare la
conoscenza della lingua francese, che è già stata accertata con
esito positivo o negativo.
Perché dovrò ancora continuare a verificare questa conoscenza,
nel momento in cui affronto delle materie specifiche riguardanti la
professionalità? Questo è il senso del primo emendamento, che direi
di votare prima di passare ad illustrare il secondo
emendamento.
Président On passe à la votation de l'amendement Ferraris au
4ème alinéa:
Presenti: 32
Votanti e favorevoli: 8
Astenuti: 24 (Agnesod, Aloisi, Bavastro, Bionaz, Borre, Collé,
Dujany, Lanièce, Lanivi, Lavoyer, Linty, Louvin, Marguerettaz,
Perrin C., Perrin G.C., Perron, Piccolo, Rini, Stévenin, Vallet,
Vicquéry, Viérin D., Viérin M. e Voyat)
Il Consiglio non approva
Président La parole au Conseiller Squarzino Secondina pour
illustrer le deuxième amendement.
Squarzino (VA) Questo secondo emendamento riguarda il comma 5,
che intendiamo sostituire integralmente. Sono due i concetti
presenti nel comma 5: il primo è che l'accertamento della
conoscenza della lingua francese è fatto in modo distinto nello
scritto e nell'orale, per cui nell'esame di selezione della lingua
francese si fa un'ulteriore selezione, prima la prova scritta e poi
la prova orale. Noi riteniamo invece che vada accertata la
conoscenza complessiva della lingua francese, per cui proponiamo
che l'accertamento sia considerato superato se il candidato ottiene
complessivamente fra scritto e orale una votazione di almeno
18/30.
Chiediamo poi che sia tolta la seconda parte del comma 5, in cui
viene ripresa ancora la conoscenza della lingua francese, per cui
il voto ottenuto nella lingua francese viene considerato come uno
dei titoli da valutare.
Può sembrare poca cosa, percentuali minime, il calcolo di questi
titoli, però in un concorso per diplomati in cui si chiede soltanto
il diploma di scuola media superiore, se un candidato ha anche una
laurea il punteggio per questo titolo di studio equivale 0,40 o
0,60 a seconda del tipo di valutazione, equivale allo stesso
punteggio che viene dato al superamento della prova di lingua
francese. Riteniamo che non possano essere messi sullo stesso piano
5 anni di studio o di lavoro, una specializzazione ulteriore, con
l'accertamento della conoscenza della lingua francese che è dato da
tutti, che è un barrage che è già un elemento che consente di
accedere all'altra parte del concorso.
Gli altri emendamenti che riguardano la soppressione del comma
7, la soppressione della lett. a) del comma 9 e la sostituzione del
comma 8 con il numero 7, e la soppressione dell'ultima parte del
comma 11 sono collegati a queste tre scelte fondamentali che
abbiamo fatto.
Cioè in questi commi viene individuato come va utilizzato il
punteggio conseguito nella prova di accertamento della conoscenza
della lingua francese, quindi non accettando la valutazione del
francese come uno dei titoli, è chiaro che proponiamo di emendare
il testo in modo da renderlo adeguato all'impostazione che abbiamo
voluto dare.
Presidente Ha chiesto la parola il Consigliere Perrin Joseph
César.
Perrin G.C. (UV) Pour déclarer notre abstension pour les raisons
déjà expliquées lors de l'intervention précédente.
Président On vote l'amendement à l'article 7 et illustré par Mme
Squarzino:
Presenti: 32
Votanti e favorevoli: 8
Astenuti: 24 (Agnesod, Aloisi, Bavastro, Bionaz, Borre, Collé,
Dujany, Lanièce, Lanivi, Lavoyer, Linty, Louvin, Marguerettaz,
Perrin C., Perrin G.C., Perron, Piccolo, Rini, Stévenin, Vallet,
Vicquéry, Viérin D., Viérin M. e Voyat)
Président Par conséquent sont échus tous les autres amendements.
On passe à la votation de l'amendement proposé par M.
Chiarello:
Emendamento Inserire comma 10bis: "Sono esonerato
dall'accertamento della conoscenza della lingua francese coloro che
abbiano frequentato con esito positivo l'intero corso di studi
nelle scuole della Regione".
Président La parole à M. Perrin Joseph César.
Perrin G.C. (UV) Nous nous abstenons aussi sur cet amendement
parce que ce n'est pas le problème de la fréquentation du cours en
Vallée d'Aoste, mais l'obtention d'un résultat positif à l'examen
final, en application des articles 39 et 40.
Président Les conseillers sont invités à voter:
Presenti: 32
Votanti e favorevoli: 2
Astenuti: 30 (Agnesod, Aloisi, Bavastro, Bionaz, Borre, Chenuil,
Collé, Dujany, Ferraris, Florio, Lanièce, Lanivi, Lavoyer, Linty,
Louvin, Mafrica, Marguerettaz, Perrin C., Perrin G.C., Perron,
Piccolo, Riccarand, Rini, Stévenin, Tibaldi, Vallet, Vicquéry,
Viérin D., Viérin M. e Voyat)
Président Il y a l'amendement présenté par M. Lanivi:
Emendamento Dopo il comma 11 dell'articolo 7 è aggiunto il
seguente comma:
12. Le disposizioni del presente articolo non si applicano a
coloro che partecipano a concorsi richiedenti il titolo di scuola
media inferiore e che conseguono il titolo di studio richiesto in
Valle d'Aosta dall'anno scolastico 1996/1997.
Président La parole au Président du Gouvernement, Viérin
Dino.
Viérin D. (UV) Si vous me le permettez, je donnerai lecture de
la nouvelle formulation de cet alinéa 12 supplémentaire:
"Sono altresì esonerati dalla prova di accertamento della
conoscenza della lingua francese e/o italiana coloro che
partecipano a concorsi richiedenti il titolo di scuola media
inferiore e che, a partire dall'anno scolastico 1996-1997, abbiano
conseguito il titolo di studio richiesto presso una scuola media
della Valle d'Aosta.
Per la valutazione del titolo suddetto, l'accertamento si
intende superato con la valutazione minima, fatto salvo quanto
previsto dal comma 7".
Presidente Ha chiesto la parola il Consigliere Ferraris.
Ferraris (GV-PDS-SV) Per dichiarare un voto di astensione
sull'emendamento presentato dal Presidente della Giunta. Nel merito
l'emendamento è condivisibile perché, nel momento in cui
l'applicazione degli articoli 39 e 40 porta alla parificazione
delle lingue italiana e francese nelle scuole, è giusto che non si
debba procedere successivamente all'accertamento di una delle due
lingue, ovviamente in questo caso il francese.
Tuttavia, questa cosa è fatta un po' a futura memoria, nel senso
che sarà applicabile dal 2000 in poi così come è stato formulato e
soprattutto il motivo della nostra astensione è legato al fatto che
nell'emendamento presentato dal Presidente si fa riferimento al
comma 7 dell'articolo 7, che faceva riferimento alla possibilità
per i candidati di modificare la valutazione del proprio esame di
francese, qualora ritenessero che il minimo dei voti garantito da
questo emendamento fosse insufficiente e volessero accedere a voti
superiori, e avendo noi chiesto l'annullamento di questo
emendamento, per coerenza con quel tipo di impostazione per un
rispetto della logica ferrea ci asterremo dal votare il comma
1.
Président On passe à la votation de l'amendement Lanivi:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Il Consiglio approva
Président La parole au Conseiller Squarzino Secondina.
Squarzino (VA) Per spiegare il senso del nostro voto. Voteremo
contro questo articolo, perché così come è stato formulato
rappresenta una situazione peggiorativa rispetto all'attuale. Il
Consigliere Marguerettaz aveva chiesto nel suo intervento se la
situazione migliore era quella prima o quella dopo questa legge.
Allora noi diciamo che attualmente chi sostiene le prove di
accertamento e di conoscenza della lingua francese prima di tutto
non deve sostenere in lingua francese anche una materia nell'orale,
quindi questo rispetto alla situazione attuale è peggiorativo, nel
senso che è un aggravio rispetto al candidato.
In secondo luogo, si prevede una diversa valutazione della prova
scritta e della prova orale, mentre proponevamo la media che è la
situazione attuale; quindi è peggiorativo.
Pertanto voteremo contro questo articolo.
Presidente Ha chiesto la parola il Consigliere Tibaldi.
Tibaldi (Ind) Per considerazioni analoghe anch'io voterò contro
questo articolo. In effetti la formulazione ricordata dal
Consigliere Squarzino sul dettato dei comma 4 e 5 introduce
elementi che sono decisamente peggiorativi rispetto al passato.
Penso che sia sufficiente ipotizzare quante competenze tecniche
specifiche o scientifiche rischieremo di perdere, a quante di
queste competenze dovremo rinunciare proprio perché c'è questo
barrage, che così diventa veramente elevato.
Président On vote l'article 7 amendé:
Articolo 7 (Accertamento della conoscenza delle lingue italiana
e francese)
1. L'accesso al ruolo unico regionale è subordinato al
superamento dell'accertamento della conoscenza della lingua
francese o italiana. L'accertamento è effettuato sulla lingua
diversa da quella dichiarata dal candidato nella domanda di
ammissione al concorso ai sensi dell'articolo 22, comma 1, lett.
n).
2. Per i concorsi e le selezioni fino alla quarta qualifica
funzionale l'accertamento consiste in una prova orale.
3. Per i concorsi e le selezioni di quinta, sesta, settima e
ottava qualifica funzionale, per l'accesso alla qualifica
dirigenziale di cui all'articolo 39, ivi compresi i casi di cui al
comma 6 del medesimo articolo 39, l'accertamento di cui al comma 1
consiste in una prova scritta e una orale.
4. In tutti i concorsi e selezioni per le prove orali è data
facoltà al candidato di esprimersi sia in lingua italiana che in
lingua francese. Almeno una materia, a scelta del candidato, deve
essere svolta in lingua ufficiale diversa da quella scelta dal
candidato.
5. L'accertamento è superato solo qualora il candidato riporti
in ogni prova, scritta e orale, una votazione di almeno 18/30 o
equivalente. La votazione riportata concorre alla determinazione
del punteggio dei titoli nei concorsi per titoli e per titoli ed
esami.
6. L'accertamento conseguito con esito positivo conserva
validità per quattro anni per l'amministrazione presso cui è stato
sostenuto e in relazione alla fascia funzionale per cui è stato
superato o fasce inferiori.
7. L'accertamento può essere ripetuto, su richiesta del
candidato, anche nel periodo di validità di cui al comma 6; qualora
la valutazione del nuovo accertamento sia negativa o inferiore alla
precedente, quest'ultima conserva la propria validità.
8. Con provvedimento della Giunta regionale, su proposta di una
commissione tecnica composta di cinque esperti designati dalla
Giunta regionale, sono determinati, per ogni fascia funzionale di
cui alle leggi regionali 9 settembre 1988, n. 58 (Norme per
l'attribuzione dell'indennità di bilinguismo al personale della
Regione) e 19 agosto 1992, n. 42 (Norme risultanti dalla disciplina
prevista dall'accordo per il triennio 1991-1993 relativa al
personale regionale):
a) i programmi d'esame;
b) la tipologia delle prove scritte ed orali;
c) i criteri di valutazione;
d) i casi di esonero da comprovarsi con idonea
documentazione.
9. Fino all'adozione del provvedimento di cui al comma 8:
a) l'accertamento è superato qualora il candidato riporti una
votazione complessiva media, nelle prove di cui al comma 5, di
almeno 18/30 o equivalente;
b) gli adempimenti di cui al comma 8, lett. a) e b), sono
determinati nel bando di concorso o di selezione;
c) agli adempimenti di cui al comma 8, lett. c) e d), provvede
la commissione esaminatrice.
10. I portatori di handicap psichico o sensoriale, associato a
massicce difficoltà di eloquio, di comunicazione e di comprensione
del linguaggio verbale o scritto, accertato dalla commissione di
cui all'articolo 4 della legge 5 febbraio 1992, n. 104
(Legge-quadro per l'assistenza, l'integrazione sociale e i diritti
delle persone handicappate), sono esonerati dalla prova di
accertamento della lingua francese e/o italiana.
11. È altresì esonerato dalla prova di accertamento della
conoscenza della lingua francese e/o italiana il personale
dell'amministrazione che bandisce il concorso assunto a tempo
indeterminato che abbia già superato l'accertamento presso lo
stesso ente e nell'ambito della stessa fascia funzionale per la
quale è bandito il concorso. Qualora alla suddetta valutazione non
sia stato attribuito alcun punteggio, l'accertamento si intende
superato con la votazione minima, fatto salvo quanto previsto dal
comma 7.
12. Sono altresì esonerati dalla prova di accertamento della
conoscenza della lingua francese e/o italiana coloro che
partecipano a concorsi richiedenti il titolo di scuola media
inferiore e che, a partire dall'anno scolastico 1996/1997, abbiano
conseguito il titolo di studio richiesto presso una scuola media
della Valle d'Aosta. Per la valutazione del titolo suddetto,
l'accertamento si intende superato con la valutazione minima, fatto
salvo quanto previsto dal comma 7.
Presenti e votanti: 32
Favorevoli: 24
Contrari: 8
Il Consiglio approva
Président On vote l'article 8:
Presenti, votanti e favorevoli: 32
Président A l'article 9 il y a un amendement présenté par le
Président du Gouvernement:
Emendamento Il comma 2 è sostituito dal seguente:
"2. Le prove di esame si svolgono secondo le modalità previste
dagli articoli 27, 28, 29 e 30".
Président La parole au Président du Gouvernement, Viérin
Dino.
Viérin D. (UV) On avait oublié de faire référence au deuxième
alinéa également à l'article 30.
Président On vote l'article 9:
Presenti, votanti e favorevoli: 32
Président On vote l'article 10:
Presenti, votanti e favorevoli: 32
Président On vote l'article 11:
Presenti, votanti e favorevoli: 32
Président A l'article 12 il y a l'amendement présenté par le
Président du Gouvernement:
Emendamento Il primo alinea del comma 2 è sostituito dal
seguente:
"2. Le prove di idoneità sono quelle previste per le selezioni
per esami di cui all'articolo 14".
Président La parole au Président du Gouvernement, Viérin
Dino.
Viérin D. (UV) Le texte tel qu'il avait été présenté était en
contraste avec l'article 30, alinéa 7, de la loi n° 45. Cet alinéa
établit que les épreuves pour le recrutement du personnel en
question soient effectuées avec les mêmes modalités prévues pour
l'autre personnel de l'Administration régionale.
Avec cet amendement on établit donc que ces épreuves soient les
mêmes pour le recrutement du personnel à temps déterminé, sélection
par examen, en simplifiant ainsi ces épreuves par rapport aux
concours publics.
Président On vote l'article 12 dans le texte amendé:
Articolo 12 (Chiamata numerica)
1. L'assunzione di soggetti appartenenti alle categorie protette
di cui al Titolo I della legge 482/1968, avviene mediante chiamata
numerica degli iscritti nelle apposite liste di collocamento,
previa verifica della compatibilità della invalidità con le
mansioni da svolgere, da effettuarsi da parte degli organi sanitari
competenti.
2. Le prove di idoneità sono quelle previste per le selezioni
per esami di cui all'articolo 14. Sono esonerati dalla prova di
idoneità i soggetti con handicap psichico o sensoriale, associato a
massicce difficoltà di eloquio, di comunicazione e di comprensione
del linguaggio verbale o scritto; in tal caso sono tenuti a
frequentare con esito positivo un periodo di tirocinio lavorativo
pratico in posti di lavoro, compatibili con l'invalidità, di una
struttura dell'Amministrazione regionale con l'uso degli ausili
loro necessari e l'assistenza di personale specialistico per
l'autonomia e la comunicazione.
Presenti, votanti e favorevoli: 32
Président On vote l'article 13:
Presenti, votanti e favorevoli: 32
Président On vote l'article 14:
Presenti, votanti e favorevoli: 32
Président A l'article 15 il y a un amendement du Président du
Gouvernement:
Emendamento La lettera c) del comma 5 è sostituita dalla
seguente:
"c) attraverso la riqualificazione del personale
esistente;".
Président La parole au Président du Gouvernement, Viérin
Dino.
Viérin D. (UV) A l'article 15 on prévoyait au 5ème alinéa, point
c): attraverso la riqualificazione del personale esistente in
relazione alla istituzione di nuovi profili professionali"; on
élimine cette formulation et par la nouvelle on élargit cette
possibilité, parce que la formulation précédente limitait cette
requalification du personnel uniquement à l'institution de nouveaux
profils professionnels, tandis que maintenant on dit: attraverso la
riqualificazione del personale esistente, c'est un problème d'ordre
général.
Président On vote l'article 15 dans le texte amendé:
Articolo 15 (Individuazione del fabbisogno)
1. In applicazione dell'articolo 6, comma 1, lett. g), della
legge regionale 45/1995 l'Amministrazione regionale adotta una
politica del personale ispirata al criterio della
programmazione.
2. La programmazione si attua mediante un insieme di attività
miranti a realizzare un efficace e continuo adeguamento
quantitativo e qualitativo delle risorse umane occorrenti, nonché a
favorire la loro collocazione e utilizzazione ottimale nelle varie
strutture dell'ente.
3. All'interno di ogni struttura il dirigente competente
provvede:
a) alla valutazione, anche mediante carichi di lavoro,
qualitativa e quantitativa del personale già esistente nella
struttura stessa in relazione ai posti, alle persone ed alle
relative prestazioni;
b) all'individuazione di eventuali risorse aggiuntive, in ordine
alle quali determina qualifica funzionale, profilo professionale e
requisiti.
4. I dirigenti delle strutture regionali trasmettono, entro il
31 ottobre di ogni anno, i dati emersi a seguito della valutazione
di cui al comma 3 alla struttura competente in materia di
personale, che provvede ad individuare i flussi di uscita ed a
operare altresì un bilanciamento tra le risorse necessarie e quelle
esistenti.
5. Al fine di cui al comma 4, individuati gli eventuali esuberi
e le carenze di organico, la struttura competente in materia di
personale procede, in applicazione di quanto previsto all'articolo
8, comma 3, della legge regionale 45/1995, alla riorganizzazione ed
eventuale acquisizione di risorse, secondo il seguente ordine di
priorità, ove possibile:
a) attraverso la mobilità interna qualora esistano le figure
professionali richieste;
b) attraverso il reclutamento di risorse esterne;
c) attraverso la riqualificazione del personale esistente.
Presenti, votanti e favorevoli: 32
Président On vote l'article 16:
Presenti, votanti e favorevoli: 32
Président On vote l'article 17:
Presenti, votanti e favorevoli: 32
Président On vote l'article 18:
Presenti, votanti e favorevoli: 32
Président A l'article 19 il y a un amendement du Président du
Gouvernement:
Emendamenti La lettera h) del comma 2 è sostituita dalla
seguente:
"h) i titoli che danno luogo a riserva e preferenza a parità di
punteggio, di cui all'articolo 23 con i termini e le modalità della
loro presentazione;".
Il comma 4 è sostituito dal seguente:
"4. Il bando di selezione contiene quanto previsto dal comma 2,
lett. a), b), c), d), e), f), g), h), l), m) e n).".
Président La parole au Président du Gouvernement, Viérin
Dino.
Viérin D. (UV) Ce sont des oublies: au point h) on avait oublié
de faire référence à l'article 23 et au 4éme alinéa on avait oublié
la lettre h).
Président On vote l'article 19 dans le texte amendé:
Articolo 19 (Bando di concorso o di selezione)
1. I bandi sono unici per identiche qualifiche e profili
professionali nell'ambito di una stessa area di professionalità e/o
specializzazione del ruolo unico regionale nel rispetto della
programmazione annuale di cui agli articoli 15 e 16.
2. Il bando di concorso contiene:
a) il termine di presentazione delle domande;
b) le modalità di presentazione delle domande;
c) l'avviso sulle modalità di comunicazione del diario e la sede
delle prove scritte ed orali e, eventualmente, pratiche;
d) le materie oggetto delle prove scritte ed orali, il contenuto
di quelle pratiche;
e) le modalità di espletamento delle prove di cui alla lett.
d);
f) la votazione minima richiesta per il superamento di ogni
prova e per l'ammissione alle prove successive;
g) i requisiti soggettivi generali e particolari richiesti per
l'ammissione al concorso;
h) i titoli che danno luogo a riserva e preferenza a parità di
punteggio, di cui all'articolo 23, con i termini e le modalità
della loro presentazione;
i) le percentuali dei posti riservati da leggi a favore di
determinate categorie;
l) l'avviso di esclusione nei casi previsti dall'articolo 2,
comma 4, e dall'articolo 22;
m) il fac-simile della domanda;
n) l'avviso per i portatori di handicap di specificare l'ausilio
necessario e gli eventuali tempi aggiuntivi per l'espletamento
delle prove concorsuali.
3. Il bando di concorso determina il criterio di assorbenza del
titolo di studio superiore rispetto a quello inferiore.
4. Il bando di selezione contiene quanto previsto dal comma 2,
lett. a), b), c), d), e), f), g), h), l), m) e n).
5. Le disposizioni del bando devono garantire il rispetto delle
pari opportunità tra uomini e donne per l'accesso al lavoro, di cui
alla legge 10 aprile 1991, n. 125 (Azioni positive per la
realizzazione della parità uomo-donna nel lavoro).
Presenti, votanti e favorevoli: 32
Président On vote l'article 20:
Presenti, votanti e favorevoli: 32
Président On vote l'article 21:
Presenti, votanti e favorevoli: 32
Président A l'article 22 il y a l'amendement du Président du
Gouvernement:
Emendamento Il comma 4 è soppresso.
Président On vote l'article 22 dans le texte amendé:
Articolo 22 (Ammissione al concorso e alla selezione. Domande.
Documenti)
1. Nella domanda di ammissione, gli aspiranti debbono dichiarare
sotto la loro responsabilità personale:
a) le generalità, la data ed il luogo di nascita. I candidati
che abbiano superato il limite massimo di età dovranno, ai fini
dell'ammissione, indicare in base a quale titolo hanno diritto
all'elevazione del limite massimo di età;
b) il possesso della cittadinanza italiana o l'appartenenza ad
uno Stato membro dell'Unione europea;
c) il Comune ove sono iscritti nelle liste elettorali, ovvero i
motivi della non iscrizione o della cancellazione dalle liste
medesime;
d) se hanno riportato o meno condanne penali e, in caso
affermativo, le condanne riportate ovvero se versino nelle
condizioni previste dalla legge 16/1992 ovvero se hanno
procedimenti penali in corso;
e) il titolo di studio;
f) la posizione nei riguardi degli obblighi militari;
g) l'eventuale diritto alla riserva ai sensi dell'articolo
23;
h) le cause di eventuali risoluzioni di precedenti rapporti di
lavoro privato o pubblico;
i) la precisa indicazione del domicilio o del recapito.
l) i titoli che danno luogo a punteggio, preferenze e
riserve;
m) la dichiarazione, per i candidati portatori di handicap, di
quanto previsto all'articolo 19, comma 2, lett. n);
n) la lingua, italiana o francese, in cui intendono sostenere le
prove di concorso.
2. Le dichiarazioni in merito al possesso dei requisiti di cui
al comma 1 esimono il candidato dalla presentazione contestuale di
qualsiasi documento, ai sensi dell'articolo 26 della legge
regionale 6 settembre 1991, n. 59 (Norme in materia di procedimento
amministrativo, di diritto di accesso ai documenti amministrativi e
di autocertificazione) e dell'articolo 16, comma 1, lett. a), del
regolamento regionale 17 giugno 1996, n. 3 (Regolamento per la
disciplina delle modalità di esercizio del diritto di accesso ai
documenti amministrativi), fatto salvo quanto previsto
dall'articolo 34, comma 2.
3. L'omissione nella domanda di alcune dichiarazioni prescritte
ai sensi del comma 1 non dà luogo ad esclusione dal concorso,
sempre che dalla domanda, o da documenti eventualmente allegati
alla domanda stessa, possa desumersi sufficiente indicazione
dell'effettivo possesso del requisito erroneamente non dichiarato,
anche con riferimento esplicito ad atti in possesso
dell'Amministrazione regionale. Parimenti non dà luogo ad
esclusione la dichiarazione di un titolo di studio superiore a
quello richiesto, a condizione che il titolo superiore presupponga
anche il conseguimento di quello inferiore, secondo i criteri di
assorbenza di cui all'articolo 19, comma 3.
Presenti, votanti e favorevoli: 32
Président A l'article 23 il y a un amendement du Conseiller
Ferraris:
Emendamento Commi 5 e 6. Ritornare al precedente ordine,
invertendo nel testo emendato i commi 5 e 6.
Président La parole au Conseiller Squarzino Secondina.
Squarzino (VA) Chiediamo che si ritorni al testo precedente. A
noi sembra strano che l'elemento del numero dei figli a carico o la
maggiore età anagrafica siano elementi secondari, che vengono dopo
il fatto di essere nati in Valle d'Aosta. Non credo che un celibe o
una persona di stato libero, come si dice adesso, nato in Valle
d'Aosta, per il fatto che è giovane e nato in Valle d'Aosta, a
parità di titoli, debba precedere una persona sposata o non sposata
ma con figli a carico.
Pertanto chiediamo che venga ripristinato l'ordine
precedente.
Président La parole au Président du Gouvernement, Viérin
Dino.
Viérin D. (UV) Cet article a fait l'objet d'une longue
discussion avec les organisations syndicales, et c'est sur la base
d'une remarque qui avait été formulée par celles-ci qu'il avait été
reformulé. La reformulation donne application à l'article 38 du
Statut, à savoir qu'en cas d'égalité s'il faut établir des critères
de préférence, ces critères donnent une priorité à ceux qui sont
nés ou résidants au Val d'Aoste. Donc nous maintenons le texte tel
qu'il a été présenté, par conséquent je demande l'abstention sur
cet amendement.
Président On vote l'amendement proposé par M. Ferraris:
Presenti: 32
Votanti e favorevoli: 8
Astenuti: 24 (Agnesod, Aloisi, Bavastro, Bionaz, Borre, Collé,
Dujany, Lanièce, Lanivi, Lavoyer, Linty, Louvin, Marguerettaz,
Perrin C., Perrin G.C., Perron, Piccolo, Rini, Stévenin, Vallet,
Vicquéry, Viérin D., Viérin M. e Voyat)
Il Consiglio non approva
Président A l'article 24 il y a un amendement présenté par M.
Ferraris:
Emendamento Eliminare nel comma 5 l'espressione "... e per
l'espletamento delle prove orali di cui all'articolo 7".
Président La parole au Conseiller Ferraris.
Ferraris (GV-PDS-SV) L'emendamento presentato all'articolo 24
decade in conseguenza del voto all'articolo 7, quindi ci asterremo
su questo articolo.
Président On vote l'article 24:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'article 25:
Presenti, votanti e favorevoli: 32
Président On vote l'article 26:
Presenti, votanti e favorevoli: 32
Président A l'article 27 il y a l'amendement du Conseiller
Ferraris:
Emendamento Ripristinare il precedente comma 4
"Le prove orali devono svolgersi in un'aula aperta al pubblico,
di capienza idonea ad assicurare la massima partecipazione".
Président La parole au Conseiller Squarzino Secondina.
Squarzino (VA) Chiediamo che venga ripristinato un comma che era
previsto nel testo precedente, in quanto ci sembra opportuno
prevedere che le prove orali siano pubbliche.
Président La parole au Président du Gouvernement, Viérin
Dino.
Viérin D. (UV) La suppression de cet alinéa a été concertée avec
les organisations syndicales - ce n'est une raison pour le
confirmer, mais je veux simplement expliquer quelles en ont été les
raisons -, pour éviter d'introduire des éléments de rigidité. Même
sans cet alinéa les épreuves orales sont publiques, et donc il n'y
a pas de problème; la commission déjà aujourd'hui, si un candidat
lui sollicite la publicité de l'épreuve, est tenue de satisfaire
cette requête, mais le fait de le prévoir ainsi aurait créé des
rigidités quant à la disponibilité des locaux ou des problèmes de
caractère organisationnel.
On a préféré supprimer cet alinéa et donner plus de flexibilité
à la commission, sans pour autant enlever un principe ou un droit
auquel chaque candidat peut faire référence.
Ferraris (fuori microfono) - Ritiriamo l'emendamento.
Président On vote l'article 27:
Presenti, votanti e favorevoli: 32
Président On vote l'article 28:
Presenti, votanti e favorevoli: 32
Président On vote l'article 29:
Presenti, votanti e favorevoli: 32
Président On vote l'article 30:
Presenti, votanti e favorevoli: 32
Président A l'article 31 il y a l'amendement du Président du
Gouvernement:
Emendamento Il comma 2 è sostituito dal seguente:
2. La graduatoria definitiva è data dal punteggio ottenuto dai
candidati al termine delle prove concorsuali nonché da quello
ottenuto a seguito della valutazione dei titoli ai sensi
dell'articolo 32, con l'osservanza, a parità di punti, delle
preferenze previste all'articolo 23, commi 4, 5 e 6.
Président La parole au Président du Gouvernement, Viérin
Dino.
Viérin D. (UV) Il n'y avait pas la référence à l'alinéa 6 au
2ème alinéa.
Président On vote l'article 31 dans le texte amendé:
Articolo 31 (Processo verbale delle operazioni d'esame e
formazione delle graduatorie)
1. Di tutte le operazioni di esame e delle decisioni prese dalla
commissione esaminatrice, anche nel giudicare i singoli lavori, si
redige giorno per giorno un processo verbale sottoscritto da tutti
i commissari e dal segretario.
2. La graduatoria definitiva è data dal punteggio ottenuto dai
candidati al termine delle prove concorsuali nonché da quello
ottenuto a seguito della valutazione dei titoli ai sensi
dell'articolo 32, con l'osservanza, a parità di punti, delle
preferenze previste all'articolo 23, commi 4, 5 e 6.
3. Sono dichiarati vincitori, nei limiti dei posti
complessivamente messi a concorso, i candidati utilmente collocati
nella graduatoria definitiva, tenuto conto di quanto disposto dalla
legge 482/1968 o da altre disposizioni di legge in vigore che
prevedono riserve di posti in favore di particolari categorie di
cittadini.
4. La graduatoria definitiva è approvata dalla Giunta regionale,
ai sensi dell'articolo 30, comma 4, della legge regionale 45/1995
ed è affissa all'albo notiziario della Regione e pubblicata nel
Bollettino ufficiale della Regione. Per gli altri enti pubblici si
provvede ai sensi dell'articolo 64, comma 1, della legge regionale
45/1995.
5. Dalla data di pubblicazione della graduatoria sul Bollettino
ufficiale della Regione decorre il termine per le eventuali
impugnative.
6. Le graduatorie dei concorsi, dei corsi-concorsi e delle
selezioni hanno validità biennale dalla data di approvazione della
graduatoria stessa, salvo quanto previsto dall'articolo 6, comma 1,
della legge regionale 31/1985.
7. Le graduatorie dei concorsi e delle selezioni sono utilizzate
anche per la copertura di posti a tempo parziale.
Presenti, votanti e favorevoli: 32
Président A l'article 32 il y a deux amendements du Conseiller
Ferraris:
Emendamenti Eliminare comma 1, lett. c), punto 3).
Sostituire il 1° comma: nella lettera b) sostituire "6 percento"
con "8 percento"; nella lettera c) sostituire "12 percento" con "10
percento".
Président La parole au Conseiller Ferraris.
Ferraris (GV-PDS-SV) Non essendo stati accolti gli emendamenti
presentati all'articolo 7, gli emendamenti sono decaduti.
Ci asteniamo.
Président On vote l'article 32:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'article 33:
Presenti, votanti e favorevoli: 32
Président A l'article 34 il y a un amendement du Président du
Gouvernement:
Emendamento Il comma 2 è sostituito dal seguente:
"2. Nei concorsi a posti di bidello e accudiente i documenti
attestanti il possesso dei titoli devono essere allegati alla
domanda di concorso".
Président La parole au Président du Gouvernement, Viérin
Dino.
Viérin D. (UV) On a enlevé la référence au premier alinéa, parce
que tous les titres doivent être annexés à la demande, donc on ne
doit pas faire référence au premier alinéa.
Président On vote l'article 34 dans le texte amendé:
Articolo 34 (Presentazione dei titoli e dei documenti)
1. Nei concorsi per titoli ed esami, i candidati che abbiano
superato la prova orale e, nei concorsi per soli titoli, i
candidati che abbiano superato la prova di accertamento della
conoscenza della lingua francese o italiana devono far pervenire
alla struttura competente in materia di personale, entro il termine
perentorio di dieci giorni decorrenti dalla data di comunicazione
dell'Amministrazione regionale, i documenti attestanti il possesso
dei titoli di riserva e di preferenza, a parità di valutazione, il
diritto ad usufruire dell'elevazione del limite massimo di età, già
indicati nella domanda, dai quali risulti, altresì, il possesso del
requisito alla data di scadenza del termine utile per la
presentazione della domanda di ammissione al concorso. Tale
documentazione non è richiesta nei casi in cui l'Amministrazione
regionale ne sia già in possesso.
2. Nei concorsi a posti di bidello e accudiente i documenti
attestanti il possesso dei titoli devono essere allegati alla
domanda di concorso.
3. Entro trenta giorni dal ricevimento della notifica dell'esito
del concorso, i concorrenti dichiarati vincitori devono inoltre
esibire, ai sensi dell'articolo 29 della legge regionale 59/1991,
tutti i documenti necessari per l'ammissione in servizio richiesti
dal bando, fatti salvi i casi in cui l'Amministrazione regionale ne
sia già in possesso. Decorso inutilmente il termine, il concorrente
è escluso dalla graduatoria, salvo legittimo impedimento.
4. Dopo l'approvazione della graduatoria definitiva, i
documenti, i lavori originali e le pubblicazioni, eventualmente
allegati alla domanda, possono essere ritirati, ove nulla osti, dal
candidato direttamente, o mediante incaricato munito di delega
scritta, entro la data di scadenza della validità della graduatoria
stessa; nel caso di concorso conclusosi senza candidati idonei,
detto termine è ridotto a quattro mesi dalla data dell'ultimo atto
della procedura concorsuale. Il candidato può ritirare anche prima
dell'espletamento del concorso la documentazione predetta purché
lasci dichiarazione scritta di rinuncia al concorso stesso.
5. Per l'accesso ai documenti del concorso si applica l'articolo
12, comma 2, lett. a), del regolamento regionale 3/1996 o i
regolamenti dei singoli enti in materia, se adottati.
Presenti, votanti e favorevoli: 32
Président On vote l'article 35:
Presenti, votanti e favorevoli: 32
Président On vote l'article 36:
Presenti, votanti e favorevoli: 32
Président On vote l'article 37:
Presenti, votanti e favorevoli: 32
Président On vote l'article 38:
Presenti, votanti e favorevoli: 32
Président A l'article 39 il y a deux amendements du Président du
Gouvernement:
Emendamenti Il comma 5 è sostituito dal seguente:
"5. A parità di merito trovano applicazione le disposizioni in
materia di preferenza di cui all'articolo 23".
Al comma 6, sesta riga, sono soppresse le parole: "o
italiana".
Président La parole au Président du Gouvernement, Viérin
Dino.
Viérin D. (UV) A l'article 39 il y a deux amendements. Au 5ème
alinéa on a enlevé la référence aux postes réservés, parce que
cette réserve ne s'applique pas aux dirigeants.
Tandis qu'au 6ème alinéa, 6ème ligne, on a supprimé les paroles
"o italiana": vu que pour les dirigeants il y a l'obligation de la
citoyenneté italienne, cette référence devient inutile.
Président La parole au Conseiller Squarzino Secondina.
Squarzino (VA) Per annunciare che sull'articolo 39 ci asteniamo
perché fa riferimento all'ordine di preferenza, articolo 23, su cui
non eravamo d'accordo.
Président On vote l'article 39 dans le texte amendé:
Articolo 39 (Concorso per esami)
1. L'accesso alle qualifiche di dirigente nell'Amministrazione
regionale, avviene con concorso per esami.
2. Il concorso consiste in almeno due prove scritte ed un
colloquio, previo accertamento della conoscenza della lingua
francese scritta e orale, secondo le modalità di cui all'articolo
7. Una o più prove scritte sono dirette ad accertare l'attitudine
dei concorrenti alla soluzione corretta, sotto il profilo della
legittimità, della convenienza e della efficienza ed economicità
organizzativa, di questioni connesse con l'attività istituzionale
dell'Amministrazione. L'altra prova verte su materie attinenti alla
sfera di competenza professionale per la quale è indetto il
concorso. Il colloquio verte sulle materie previste per le prove
scritte e sulle altre indicate nel bando di concorso.
3. Il colloquio concorre alla valutazione della professionalità
del candidato e alla verifica della sua conoscenza delle
problematiche delle pubbliche amministrazioni.
4. Conseguono l'ammissione al colloquio i candidati che abbiano
riportato in ciascuna prova scritta una votazione di almeno 21/30 o
equivalente. Il punteggio finale è dato dalla somma della media dei
voti conseguiti nelle prove scritte e dalla votazione conseguita
nel colloquio.
5. A parità di merito trovano applicazione le disposizioni in
materia di preferenza di cui all'articolo 23.
6. Il personale estraneo all'Amministrazione regionale
destinatario di incarichi di funzioni dirigenziali, ai sensi
dell'articolo 17, comma 2, lett. b), e comma 3, lett. b), della
legge regionale 45/1995, è sottoposto all'accertamento della
conoscenza della lingua francese, prima della sottoscrizione del
contratto di lavoro di diritto privato, secondo le modalità di cui
all'articolo 7.
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'article 40:
Presenti, votanti e favorevoli: 32
Président On vote l'article 41:
Presenti, votanti e favorevoli: 32
Président Les articles 42, 43, 44, 45, 46, 47, 48, 49, 50, 51,
52, 53, 54 e 55 sont tous à supprimer d'après la proposition de M.
Ferraris.
Président La parole au Conseiller Ferraris.
Ferraris (GV-PDS-SV) Per spiegare le motivazioni della richiesta
di soppressione del titolo III.
L'esigenza è quella che molte volte in quest'aula è stata
sottolineata, di fare in modo che si vada verso una progressiva
riduzione delle leggi e anche dei regolamenti.
La mobilità credo che sia una delle questioni che, proprio in
conseguenza della legge n. 45 e della privatizzazione del rapporto
di lavoro, debba far parte di un accordo contrattuale fra le parti
e il fatto di votarla all'interno di un emendamento comporta degli
elementi di rigidità che sono sotto gli occhi di tutti. Quindi la
richiesta nostra è appunto che venga soppresso questo.
Qualcuno potrà dire che questo è stato oggetto di accordo con le
organizzazioni sindacali . Ora, se l'accordo con le organizzazioni
sindacali è verbo non modificabile, allora anche l'articolo 7
andava modificato e non andava votato come è stato votato questa
sera. Per cui, siccome qualcuno ben più autorevole di me si è
permesso di derogare dalla volontà delle organizzazioni sindacali,
io che in qualche modo ne ho fatto anche parte e credo da questo
punto di vista di difenderne anche le prerogative, la richiesta che
faccio è legittima sia per quanto riguarda la forma sia soprattutto
il merito perché se è vero che vogliamo arrivare ad
un'amministrazione più snella, è molto meglio delegare alcune cose
alla contrattazione fra le parti, che a regolamenti che ogni volta
che devono essere modificati ci devono riportare tutti e 35 in
quest'aula.
Président La parole au Président du Gouvernement, Viérin
Dino.
Viérin D. (UV) Je ne mets certainement pas en doute la
légitimité de la requête ou de la procédure, simplement la
réflexion que je faisais était la suivante.
Si l'on nous demande de supprimer ce titre III, pour que ces
mêmes normes soient discutées avec les organisations syndicales -
c'est parce que la requête de renvoyer le tout "alla
contrattazione" signifie ouvrir une négociation avec les
organisations syndicales pour trouver un accord sur ce texte -
c'est une procédure que nous avons déjà suivie et ce n'est pas pour
respecter ou non les propositions des syndicats.
C'est un accord avec les syndicats; les représentants des
syndicats et les représentants de nos bureaux ont réécrit ensemble
toutes ces dispositions.
Il nous semble donc de ce point de vue que la procédure serait
la même; la négociation et l'accord ont déjà été effectués, de plus
j'ajoute là une considération d'ordre politique, aujourd'hui la
mobilité à l'intérieur de l'Administration régionale n'est pas
réglementée, et donc par l'approbation de ces dispositions on fixe
des règles et des critères généraux pour tout le monde et on met
finalement un peu d'ordre à l'intérieur de notre maison. C'est pour
ces raisons que je maintiens ces propositions.
Président La parole au Conseiller Ferraris.
Ferraris (GV-PDS-SV) Per mantenere l'emendamento, nel senso che
se è vero che l'accordo con il sindacato c'è, nulla vieta di
raggiungere domani mattina un testo scritto allegato alla
contrattazione e non alla legge, con le rigidità che comporta,
tenuto conto del fatto che comunque è aperta tutta la definizione
della parte normativa legata al contratto. Quindi direi che le
motivazioni del Presidente semmai mi confermano nell'opinione che
avevo, per cui confermo l'emendamento.
Président On passe à la votation du premier, si celui-ci tombe,
tous les autres tombent.
On vote l'amendement proposé par M. Ferraris, qui demande la
suppression de tous les articles, pour éviter de voter après tous
les autres:
Presenti: 32
Votanti e favorevoli: 7
Astenuti: 25 (Agnesod, Aloisi, Bavastro, Bionaz, Borre, Collé,
Dujany, Lanièce, Lanivi, Lavoyer, Linty, Louvin, Marguerettaz,
Perrin C., Perrin G.C., Perron, Piccolo, Rini, Stévenin, Tibaldi,
Vallet, Vicquéry, Viérin D., Viérin M. e Voyat)
Il Consiglio non approva
Président On vote l'article 42 dans le texte proposé par la
Commission:
Presenti: 32
Votanti e favorevoli: 25
Astenuti: 7 (Chenuil, Chiarello, Ferraris, Florio, Mafrica,
Riccarand e Squarzino Secondina)
Président On vote l'article 43:
Presenti, votanti e favorevoli: 32
Président On vote l'article 44:
Presenti, votanti e favorevoli: 32
Président On vote l'article 45:
Presenti, votanti e favorevoli: 32
Président On vote l'article 46:
Presenti, votanti e favorevoli: 32
Président On vote l'article 47:
Presenti, votanti e favorevoli: 32
Président On vote l'article 48:
Presenti, votanti e favorevoli: 32
Président On vote l'article 49:
Presenti, votanti e favorevoli: 32
Président On vote l'article 50:
Presenti, votanti e favorevoli: 32
Président On vote l'article 51:
Presenti, votanti e favorevoli: 32
Président On vote l'article 52:
Presenti, votanti e favorevoli: 32
Président On vote l'article 53:
Presenti, votanti e favorevoli: 32
Président On vote l'article 54:
Presenti, votanti e favorevoli: 32
Président On vote l'article 55:
Presenti, votanti e favorevoli: 32
Président A l'article 56 il y a l'amendement du Conseiller
Ferraris:
Emendamento Comma 4, sopprimere.
Président La parole au Conseiller Ferraris.
Ferraris (GV-PDS-SV) Questo emendamento decade in conseguenza
del fatto che sono decaduti gli emendamenti dell'articolo 7, quindi
dichiaro voto di astensione su questo articolo.
Président On vote l'article 56:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président Il y a un amendement proposé par M. Ferraris, qui
ajoute l'article 56 bis:
Emendamento Aggiungere comma 2: "Il limite del 20 percento
previsto dalla lettera a) del primo comma dell'articolo 1 del
Regolamento regionale 23 marzo 1992, n. 2 è portato a 25
percento".
Président La parole au Conseiller Squarzino Secondina.
Squarzino (VA) In questo articolo si fa riferimento al
regolamento del part-time. Alle lett. b) e c) c'è la volontà di
favorire l'applicazione del part-time anche nei servizi in cui ci
sono poche persone, perché il regolamento attuale prevede che il
limite del part-time sia calcolato all'interno di ciascun servizio,
quindi qui giustamente questa parte la condividiamo.
Però chiediamo di fare uno sforzo ulteriore, cioè chiediamo che
nel primo comma di questo regolamento che qui viene modificato, si
preveda di alzare il limite del 20 percento della dotazione
organica del personale da considerare come part-time al 25
percento. Questo nell'ottica di cui parlavo precedentemente, cioè
l'ottica di favorire questo strumento di flessibilità del
lavoro.
Président Il s'agit là de l'article 57 plutôt que de l'article
56 bis. La parole au Président du Gouvernement, Viérin Dino.
Viérin D. (UV) Nous sommes d'accord sur cette modification, nous
avons simplement demandé, à part la nécessité de formuler le texte
tout entier, de vérifier si sur cette disposition spécifique il y a
des normes spéciales qui prévoient l'entente ou l'accord des
organisations syndicales.
Président La parole au Conseiller Squarzino Secondina.
Squarzino (VA) ... contratto di lavoro del comparto dei
Ministeri si prevede proprio anche il limite massimo del 25
percento, quindi è già previsto questo.
Président On retire l'amendement.
On vote l'article 57:
Presenti, votanti e favorevoli: 32
Président On vote l'article 58:
Presenti, votanti e favorevoli: 32
Président On vote l'article 59:
Presenti, votanti e favorevoli: 32
Président On vote l'article 60:
Presenti, votanti e favorevoli: 32
Président A l'article 61 il y a l'amendement du Président du
Gouvernement:
Emendamento Dopo la lettera g) del comma 1 è aggiunta la
seguente:
"h) articolo 40, comma 1: sesta qualifica funzionale".
Président La parole au Président du Gouvernement, Viérin
Dino.
Viérin D. (UV) On avait oublié de faire référence après la
lettre g) par la lettre h) à l'article 40, 1er alinéa, sesta
qualifica funzionale.
Président On vote l'article 61 dans le texte amendé:
Articolo 61 (Qualifiche funzionali)
1. Fermo restando quanto disposto dall'articolo 60, i
riferimenti alle qualifiche funzionali di cui ai seguenti articoli
della Parte I devono intendersi, per gli enti facenti parte del
comparto di cui all'articolo 59, nel modo seguente:
a) articolo 6, comma 2: quarta, quinta e sesta qualifica
funzionale;
b) articolo 6, comma 3: settima e ottava qualifica
funzionale;
c) articolo 7, comma 2: terza qualifica funzionale;
d) articolo 7, comma 3: quarta, quinta, sesta, settima ed ottava
qualifica funzionale;
e) articolo 9, comma 1, lett. a): sesta qualifica
funzionale;
f) articolo 9, comma 1, lett. b): quarta e quinta qualifica
funzionale;
g) articolo 23, comma 3, lett. a): quinta qualifica
funzionale;
h) articolo 40, comma 1: sesta qualifica funzionale.
Presenti, votanti e favorevoli: 32
Président On vote l'article 62:
Presenti, votanti e favorevoli: 32
Président On vote l'article 63:
Presenti, votanti e favorevoli: 32
Président A l'article 64 il y a l'amendement du Président du
Gouvernement:
Emendamento Il comma 3 è soppresso.
Président La parole au Président du Gouvernement, Viérin
Dino.
Viérin D. (UV) Il y a la suppression du 3ème alinéa; vu que les
membres remplaçants dans les commissions de concours ne sont plus
prévus au sein des jurys de la Région, on estime nécessaire
d'adopter les mêmes modalités pour les jurys des collectivités
locales.
Président On vote l'article 64 dans le texte amendé:
Articolo 64 (Commissioni esaminatrici dei concorsi)
1. Si applicano le norme di cui agli articoli 24 e 25, con le
precisazioni di cui ai seguenti commi.
2. Le commissioni esaminatrici sono composte da tecnici esperti
nelle materie oggetto del concorso, scelti di preferenza tra
dirigenti di pubbliche amministrazioni, segretari comunali, docenti
universitari, ricercatori, insegnanti e liberi professionisti, in
numero di tre o di cinque membri; uno dei componenti può essere
scelto tra il personale dipendente degli enti locali, appartenente
alla qualifica funzionale del posto messo a concorso o superiore.
Nella composizione della commissione si ritiene rispettato, di
norma, il criterio della terzietà di cui all'articolo 31, comma 1,
lett. d), della legge regionale 45/1995 qualora la maggioranza dei
componenti sia estranea all'amministrazione che bandisce il
concorso. Di norma, almeno un terzo dei posti di componente delle
commissioni di concorso e di selezione, salva motivata
impossibilità, è riservata alle donne, in conformità all'articolo
54, comma 1, lett. a), della legge regionale 45/1995.
3. Oltre ai casi di incompatibilità di cui all'articolo 25, non
possono far parte delle commissioni esaminatrici i soggetti che
hanno nominato le commissioni stesse.
4. Il segretario delle commissioni esaminatrici è scelto tra i
dipendenti dell'ente che bandisce il concorso, di qualifica non
inferiore alla sesta, di norma tra quelli addetti alla struttura
competente in materia di personale. In caso di provata
impossibilità, può fungere da segretario un dipendente di altro
ente, con gli stessi requisiti.
Presenti, votanti e favorevoli: 32
Président On vote l'article 65:
Presenti, votanti e favorevoli: 32
Président On vote l'article 66:
Presenti, votanti e favorevoli: 32
Président Article 67, la parole au Conseiller Squarzino
Secondina.
Squarzino (VA) Ci asteniamo perché si fa riferimento agli
allegati, su cui non concordiamo.
Président On vote l'article 67:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'article 68:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'article 69:
Presenti, votanti e favorevoli: 32
Président Il y a l'annexe. Il y a des amendements du Conseiller
Ferraris, qui vont échouer, je donne la lecture:
Emendamenti Nell'allegato A è soppressa la quinta pagina,
relativa alla "Valutazione dei titoli ex articolo 32, comma 1,
lett. c), n. 3".
Allegato A sostituire con il primo testo presentato modificando
l'ultima frase della prima pagina.
Nell'allegato B sono soppressi i riferimenti alla prova di piena
conoscenza della lingua di cui alle pagine terza e quinta
dell'allegato stesso.
Allegato B soppimere la frase "4°) prova piena conoscenza della
lingua francese o italiana. "Di conseguenza sono da definire
nuovamente i punteggi.
Président La parole au Président du Gouvernement, Viérin
Dino.
Viérin D. (UV) Pour présenter les modifications techniques. A la
première page c'est indiqué: "prova scritta," à la deuxième "prova
pratica". Voilà le sens de l'amendement à la première page.
Ensuite, deuxième page, "valutazione dei titoli": c'était
indiqué 6 pour cent, il faut mettre: "non oltre il 6 per cento" et
même chose 2 pour cent, "non oltre il 2 per cento".
Il n'y a pas de modification jusqu'à: "la valutazione dei titoli
ex articolo 32, lett. c), n. 2": on prévoit "servizi prestati
presso enti pubblici oppure privati non oltre l'8 per cento".
Enfin les dernières modifications: à l'annexe B, point 1, de
l'article 6 il faut ajouter "comma 1; categoria 4," il faut
remplacer "prova di piena conoscenza della lingua" avec "prova di
accertamento della conoscenza della lingua," et également à la fin,
point 3.2, "prova di piena conoscenza della lingua" par "prova di
accertamento della conoscenza della lingua".
Président La parole au Conseiller Ferraris.
Ferraris (GV-PDS-SV) L'emendamento presentato in relazione a
quanto votato all'articolo 7 decade, per cui ci asterremo sia
sull'A che sul B.
Président On vote l'annexe A avec l'amendement proposé par le
Président du Gouvernement:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'annexe B avec l'amendement proposé par le
Président du Gouvernement:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Président On vote l'annexe C:
Presenti: 32
Votanti e favorevoli: 27
Astenuti: 5 (Chenuil, Chiarello, Ferraris, Florio e Squarzino
Secondina)
Président La parole au Conseiller Florio.
Florio (VA) Il modo con cui si è svolto questo dibattito non mi
è piaciuto per nulla. La questione di questo regolamento ci ha
visti in posizione critica sin dall'inizio e ci siamo comportati
sin dall'inizio come sempre abbiamo fatto allorquando ci sono stati
sottoposti atti amministrativi o disegni di legge sui quali avevamo
osservazioni serie da fare. Lo abbiamo fatto dapprima in Giunta, lo
abbiamo fatto nelle commissioni consiliari e abbiamo tentato di
farlo anche qui questa sera, senza andare a cercare alleanze, senza
tentativi d'imboscata ma a viso aperto, sostenendo con correttezza
le nostre ragioni.
Certo che la musica stava cambiando all'interno di quest'aula,
la stessa relazione del Consigliere Bavastro, che manifestava una
netta chiusura a qualsiasi tipo di ragionamento, stava a dimostrare
che non si voleva più discutere sulla bozza di questo
regolamento.
Il Consigliere Ferraris ha tentato un'altra soluzione, ma anche
da questo incontro è venuta una risposta negativa. E qui si è
innestato un fatto nuovo. Il Consigliere Dujany ha presentato un
emendamento che non solo era accettabile dal punto di vista del
merito, come è stato detto dalla collega Squarzino, ma che sarebbe
stato in quella stesura e in quella formulazione sottoscrivibile, e
il Consigliere Lanivi ha presentato un ordine del giorno che
avremmo sicuramente sottoscritto. Ricordo che nessuno ce lo ha
chiesto.
E allora non posso non rilevare una sostanziale uguaglianza
rispetto a quello che è accaduto quindici giorni fa in quest'aula
fra forze politiche altre, e non posso non chiedermi cosa avrebbe
fatto l'Union Valdôtaine allora se i Verdi e il PDS avessero votato
l'allora emendamento Dujany. Anche questa volta l'Union ha cercato
alleanze diverse, pur comunque di far passare ciò che aveva in
mente di far passare. Ne prendiamo atto.
Ma non è tutto, voglio rilevare un'altra cosa. Alcuni degli
interventi che sono stati fatti non mi sono piaciuti per niente, li
ritengo inaccettabili, uno soprattutto: che i sottoscrittori degli
emendamenti che abbiamo presentato e i consiglieri che hanno votato
quegli emendamenti vengano definiti "italofoni" solo perché hanno
un atteggiamento, a seguito di analisi, diverso da quello di altri,
è un'affermazione che mi offende. Rifiuto - personalmente almeno -
che all'interno di quest'aula si usi del francese come di una clava
fra le forze politiche; rivendico a noi e a qualsiasi altro
consigliere di sostenere l'originalità e la dignità della propria
lettura della realtà valdostana, così come giustamente l'Union
Valdôtaine rivendica dignità e originalità alla sua lettura.
Non credo che questo atteggiamento, l'atteggiamento notato
all'interno di quest'aula, possa essere definito come dimostrazione
di correttezza di rapporti e di chiarezza di comportamenti. Certo è
che prima o poi bisognerà che qualcuno ne prenda atto.
Ci asteniamo sul regolamento.
Président La parole au Conseiller Ferraris.
Ferraris (GV-PDS-SV) Farò anch'io una brevissima dichiarazione
di voto di astensione rispetto a questo regolamento.
Almeno nell'intervento iniziale avevo cercato di impostare la
discussione, dicendo che dovevamo affrontare il problema di un
regolamento, quindi una questione delimitata; nelle mie intenzioni
non c'era quella che si svolgesse in quest'aula un dibattito sul
ruolo e sulle funzioni della lingua francese. Ognuno è libero di
esprimere le cose che ritiene più opportune, però credo che - e con
questo concordo con l'intervento di Florio precedentemente - qua
siamo italofoni, francofoni, non utilizziamo vecchi fantasmi, prima
c'erano...
(interruzione del Presidente della Giunta, fuori microfono)
... lo ha detto il Consigliere Dujany, per fare nomi e cognomi,
che c'era una tendenza italofona che cercava di affossare il
francese, quindi di fatto c'era qualcuno che, intendendo presentare
degli emendamenti che a nostro avviso andavano nella direzione del
rafforzamento della lingua francese, ci accusava di una cosa
totalmente contraria.
Ma questo per dire che questo clima non piace, è un clima di
accuse basato su cose inesistenti. Credo che il confronto debba
essere civile, sulle cose; oltretutto un regolamento non è una
questione legata a programmi di maggioranza, ma è l'applicazione di
una norma, quindi su questo piano si tratta di trarre tutte le
conseguenze del caso, e questo vale per ogni forza politica -
compresa la mia - però nelle dimensioni delle cose che dicevo.
Dicevo voto di astensione anche perché ritengo che, oltre a
delle cose positive nel regolamento, ci siano anche dei limiti che
avevo evidenziati nel mio intervento introduttivo e che non sto a
ripetere adesso, vista anche l'ora, credo siano evidenti a tutti.
Con questo ribadisco il voto di astensione.
Président On vote le règlement:
Presenti: 32
Votanti e favorevoli: 24
Astenuti: 8 (Chenuil, Chiarello, Ferraris, Florio, Mafrica,
Riccarand, Squarzino Secondina e Tibaldi)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK