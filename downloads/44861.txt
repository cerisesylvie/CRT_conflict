Consiglio Regionale della Valle d'Aosta - Oggetto del Consiglio n. 1756 del 27 luglio 2022 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1756 del 27 luglio 2022 - Resoconto
OGGETTO N. 1756/XVI - Discussione generale sul D.L. n. 73:
"Assestamento al bilancio di previsione della Regione autonoma
Valle d'Aosta/Vallée d'Aoste per l'anno 2022 e secondo
provvedimento di variazione al bilancio di previsione della Regione
per il triennio 2022/2024". (Reiezione di due ordini del
giorno).
Bertin (Presidente) -
Alla presenza di 32 Consiglieri,
riprendiamo l'analisi dell'ordine del giorno. Siamo all'oggetto n.
4.01. Il D.L. n. 73 dell'assestamento è composto da 78 articoli.
Sono pervenuti nove emendamenti della II Commissione, due
emendamenti dei gruppi Lega, PA e Forza Italia, un ordine del
giorno dei gruppi Lega VdA, Pour l'Autonomie e Forza Italia, tre
ordini del giorno del gruppo PCP, tre ordini del giorno del gruppo
Pour l'Autonomie e quattro ordini del giorno dei gruppi Lega e
Forza Italia.
È stato inoltre acquisito il parere del Collegio dei Revisori
dei Conti.
I relatori sono per la maggioranza il Presidente della I
Commissione, consigliere Malacrinò, per la minoranza il consigliere
Aggravi.
Si è prenotato per la relazione il consigliere Malacrinò, ne ha
facoltà.
Malacrinò (FP-PD) -
Il disegno di legge n. 73 che ci
accingiamo a discutere e a licenziare reca "Assestamento al
bilancio di previsione della Regione per l'anno finanziario 2022 e
secondo provvedimento di variazione al bilancio di previsione della
Regione per il triennio 22-24".
Si compone di 78 articoli suddivisi in titoli e in capi
contenenti "Disposizioni per l'applicazione dell'avanzo disponibile
e le variazioni al bilancio di previsione".
Si tratta dunque di un documento molto corposo, suddiviso in due
parti: la prima, l'assestamento di bilancio, che destina l'intera
quota disponibile dell'avanzo di amministrazione 2021 per euro
113.123.916,50; la seconda, la variazione di bilancio, con la quale
vengono accertate e scritte maggiori entrate per euro 78 milioni,
di cui 18 milioni per l'anno 2022 derivanti dagli effetti
finanziari della legge 20 maggio 2022 n. 51, che ha introdotto una
nuova tassazione in capo ai produttori di energia elettrica, ed
euro 60 milioni sul triennio 22-24, derivanti della distribuzione
degli utili dell'anno 2021 della società CVA S.p.A..
Rispetto alle misure anticrisi a sostegno delle famiglie, delle
economie licenziate nel 2020 e nel 2021, con l'utilizzo dei
rispettivi avanzi liberi in assestamento, bisogna ricordare che non
è più consentito derogare al decreto legislativo 118/2011, motivo
per il quale non si può più utilizzare l'avanzo di amministrazione
per far fronte alle spese correnti.
Grazie però alle nuove risorse resesi disponibili nelle ultime
settimane, sarà comunque possibile effettuare nel mese di settembre
un nuovo intervento normativo a favore dei cittadini e delle
famiglie valdostane, volto a fronteggiare l'incremento dei costi
energetici.
La misura introdotta dall'articolo 46 prevede inoltre la
destinazione di risorse a favore delle imprese per l'acquisto di
beni e attrezzature strumentali alle attività, anche finalizzate
alla riduzione dei consumi energetici.
L'elenco degli interventi che verranno eseguiti con
l'assestamento e con la variazione è piuttosto lungo e
particolareggiato, immagino verranno trattati più nel dettaglio nel
corso della seduta.
I conti risentono della situazione di crisi economica ed
energetica che assorbe buona parte delle risorse disponibili, ad
esempio per la costituzione di un fondo a copertura delle maggiori
spese impreviste per la prosecuzione delle opere pubbliche, si
mettono a bilancio nel triennio circa 42 milioni di euro.
Sempre per far fronte a una tematica attuale piuttosto grave, si
interviene con un contributo di 4 milioni di euro a favore del BIM
per interventi urgenti che verranno realizzati a cura dei Comuni
per potenziare la capacità di approvvigionamento degli acquedotti
comunali.
Le opere dovranno essere realizzate in tempi brevi per essere in
funzione già dal prossimo autunno-inverno, periodo in cui si
faranno sentire le carenze idriche determinate dal periodo di
siccità.
Per opere volte a prevenire il rischio idrogeologico, verranno
destinati 13.786.000 euro per interventi di sistemazione idraulica
e mitigazione del rischio di caduta massi.
Viene inoltre integrato di 2.100.000 euro il fondo per i
contributi ai Comuni per opere urgenti sempre in tema.
Sul tema ambientale vanno segnalati interventi per 3 milioni di
euro, volti principalmente all'adeguamento, alla bonifica e alla
riqualificazione dei siti di discarica dei rifiuti.
La II Commissione consiliare permanente si è riunita nelle date
del 14, del 18, del 19 e del 25 luglio 2022; ha preso in esame il
disegno di legge 73 presentato dalla Giunta regionale in data 12
luglio 2022 concernente "Assestamento al bilancio di previsione
della Regione autonoma Valle d'Aosta per l'anno 2022 e secondo
provvedimento di variazione al bilancio di previsione della Regione
per il triennio 22-24" e da espressa maggioranza parere
favorevole.
Presidente -
Relatore di minoranza, consigliere Aggravi
si è prenotato, ne ha facoltà.
Aggravi (LEGA VDA) -
Cari colleghi, la presente relazione
è redatta in conformità ai dettami previsti dal comma 3
dell'articolo 29 del regolamento di funzionamento del Consiglio
regionale, che prevede la possibilità, per la minoranza consiliare,
di poter nominare un proprio relatore ai provvedimenti di
legge.
In tale veste scrivo e in tale veste ringrazio i colleghi
Commissari di minoranza per la fiducia dimostratami. Mi si consenta
anche di ringraziare gli uffici che hanno lavorato all'elaborazione
dei documenti in esame e i colleghi di II Commissione per il lavoro
fatto insieme, nonché tutti coloro che hanno preso parte alle
audizioni organizzate ai fini dell'esame del presente disegno di
legge di assestamento di bilancio nonché di variazione a quello di
previsione per il triennio 22-24.
A differenza di quanto avvenuto negli ultimi due esercizi, il
presente disegno di legge è stato concepito senza la possibilità di
poter derogare ai dettami del quadro normativo definito ai sensi
del Decreto legislativo 118, prevedendo pertanto che l'applicazione
dell'avanzo disponibile accertato con rendiconto del 2021 avvenga a
favore delle sole spese d'investimento per un importo complessivo
di 113 milioni.
A tal riguardo però è bene precisare come di tale ammontare, 93
milioni di euro siano stati destinati al finanziamento
d'investimenti, 5 milioni a incremento di attività finanziarie e 15
milioni per la costituzione di un fondo di riserva a copertura
delle spese impreviste dettate dall'emergenza prezzi, che affligge
il comparto dei materiali da costruzione e cantieristica in
generale.
Al contempo la manovra si compone di una seconda parte,
organizzata come provvedimento di variazione al bilancio di
previsione; nel concreto un'assegnazione di fondi per
rispettivamente 24 milioni di euro sull'anno corrente, 27 milioni
sul 2023 e 26 milioni sul 2024, derivanti da due componenti
principali: 18 milioni per l'anno 2022 quali maggiori entrate
derivanti dagli effetti finanziari del Decreto legge 21 marzo 2022
n. 21 ed euro 60 milioni introitati a bilancio dal fondo di
gestione speciale presso la Finaosta.
Con l'intento di dare una lettura più politica, di dettaglio
alla manovra, affronterò punto per punto quanto al suo interno è
contenuto.
Nel corso della seduta del Consiglio regionale del 24 marzo
scorso, con altri colleghi del gruppo Lega Vallée d'Aoste, avevo
chiesto quale fosse lo stato delle valutazioni d'impatto sul
bilancio regionale degli effetti dovuti al "Caro energia" e al
"Caro materie prime".
La risposta a suo tempo ricevuta fu piuttosto larga e funzionale
più a prendere tempo che a dare una risposta puntuale sul tema; si
stimava per l'energia, ad esempio, un aumento del 35-40% dei costi.
Senza dubbio va detto che l'incertezza sulla futura evoluzione di
queste due piaghe economiche è totale e non certo di facile lettura
e previsione.
Oggi, dall'esame del D.L. n. 73, prendiamo atto che questa
domanda ha una risposta precisa, almeno per l'anno 2022,
corrispondente a circa 16 milioni di euro, di cui 15 milioni per
maggiori oneri conducibili alla prosecuzione delle opere pubbliche,
e 1.300.000 euro per la fornitura di energia termica e carburanti
per riscaldamento di immobili regionali.
La nostra richiesta non fu certo dettata da una qualche forma
particolare di lungimiranza, bensì semplicemente dalla visione
della realtà; ma un insegnamento queste cifre ce lo devono
necessariamente dare.
Forse è il caso che la Regione del Fossil Fuel Free, oltre alle
parole, pensi anche ad adottare un concreto piano d'investimenti
funzionale a contemperare i costi e le emissioni dei suoi impianti
di riscaldamento e di approvvigionamento di energia. Non è forse il
caso, come Amministrazione pubblica, di dare il buon esempio?
La riforma dell'organizzazione del servizio idrico integrato,
ottemperata con la legge regionale 7/22, ha ridisegnato il governo
della risorsa idrica regionale in termini di efficienza, efficacia
ed economicità; una riforma che si attendeva da tempo e che - qui
va detto - è stata fortemente stimolata dalle necessità dettate dal
Piano nazionale di ripresa e resilienza affinché il nostro Ente di
governo d'ambito possa partecipare a relativi bandi di messa a
disposizione di importanti fondi.
Nel corso di questi mesi abbiamo seguito il dossier con più di
un'iniziativa, nonché con il lavoro nella relativa Commissione
consiliare.
È vero, come forze di opposizione non abbiamo votato questa
legge, questo perché da un lato il percorso di definizione della
stessa non è stato concertato con la maggioranza - ed è anche
giusto che sia così - ma soprattutto perché, a nostro avviso,
qualcosa mancava; una riforma nata non del tutto completa, e oggi
lo vediamo con chiarezza a fronte della presentazione
dell'emendamento che introduce l'articolo 71bis che prevede
l'applicazione - per legge per l'appunto - dell'istituto del
comando del personale degli enti locali soci a favore della
costituenda società in house a cui sarà affidata la gestione del
servizio.
Perché quest'importante aspetto non è stato affrontato
nell'ambito della riforma? Perché poi arriva un altro emendamento
che corregge il comma 2 dell'articolo 13 che specifica come se...
in capo al BIM e non alla Giunta regionale il piano degli
interventi urgenti nel settore acquedottistico.
Mancanza di programmazione o stabilità nell'azione
amministrativa di questa maggioranza e di questo governo? A suo
tempo mi ero già dato una risposta su altre questioni simili e così
resta valida, maîtres à penser permettendo.
Come l'Assessore alla sanità ben sa, il futuro della Casa di
riposo G.B. Festaz è da sempre una tematica a cui il gruppo Lega
Vallée d'Aoste tiene molto, ben inteso senza vantarne alcun
monopolio politico, per la carità.
Nelle varie iniziative sino ad oggi portate all'attenzione
dell'Aula consiliare, così come nelle deputate Commissioni, abbiamo
cercato di comprendere se vi fosse una coordinata e definita
strategia atta a mantenere inalterata la qualità della struttura
nonché del servizio da questa reso alla comunità, così come anche
in termini di sostenibilità economica e continuità aziendale.
Eh sì, perché al di là di tutto, la Casa di riposo Festaz è
un'azienda pubblica di servizi alla persona. Così come anche
specificato in II Commissione, abbiamo dunque appreso
favorevolmente la destinazione di una parte dell'avanzo disponibile
accertato per importanti interventi sulla struttura, restiamo però
in attesa - e lo ripeto ad ogni iniziativa presentata e discussa
sul Festaz - di capire quale sia il disegno finale complessivo, e
le relative valutazioni, che consentirà di ammodernare la
struttura, di trasferire alcuni importanti servizi a Variney nonché
di implementare al suo interno l'Ospedale di comunità del venturo
distretto 1, e su questa scelta non dico oltre, potrei essere anche
accusato di campanilismo.
Un insieme di operazioni non banali che meritano un adeguato
livello di coordinamento e liquidità a sostegno dell'iniziativa, e
non parlo a caso di liquidità e non di finanziamento.
A questo si lega idealmente anche la previsione di cui
all'articolo 58 sullo studio di fattibilità dell'Ospedale di
comunità da insediare nel Comune di Verrès.
In questo caso, l'Assessore competente, in fase di audizione, ha
confermato che lo studio terrà anche conto delle necessarie
valutazioni in termini di sostenibilità economica anche dal punto
di vista gestionale e non della sola realizzazione della struttura,
così come da noi più volte chiesto nel caso, ad esempio, del
Festaz. Ne prendiamo dunque atto augurandoci che l'incarico tenga
conto di tutte le necessarie variabili da considerare.
All'articolo 20 troviamo un ulteriore finanziamento di 1.165.000
euro funzionale a coprire il fabbisogno finanziario d'interventi
aggiuntivi per la realizzazione del primo lotto del Polo
Universitario di Aosta. L'audizione in Commissione ha potuto
chiarire come tali interventi siano funzionali alla realizzazione
di una rampa a servizio del piano interrato, così come ad altri
lavori necessari per la consegna della struttura nel settembre
prossimo.
Questo consentirà all'Università di avviare le attività
didattiche a partire dalla prossima estate, ci è stato detto. Avrà
mai fine e pace questo cantiere?
Per il finanziamento dei prossimi lotti, rilanciamo l'idea già
esposta nell'interpellanza di novembre, con la quale proponevamo di
valutare la possibilità di reperire risorse utili per il
completamento del progetto complessivo attraverso la definizione di
un accordo con soggetti privati. Per qualcuno forse questa resta un
tabù?
Ci saranno colleghi che nel proseguo entreranno più nel
dettaglio sulla vicenda del Tiro a volo di Châtillon, altro
progetto su cui si era già detto molto, in questa come nella scorsa
legislatura.
Per quel che attiene allo stanziamento, prendiamo atto di quanto
ci è stato confermato in audizione, ovvero che questi fondi
serviranno per coprire il fabbisogno finanziario quantificato a
fronte dei nuovi conteggi progettuali. Un sogno, un auspicio e una
richiesta, anche e soprattutto delle comunità coinvolte, che
quest'opera si faccia.
Allo stesso modo, con riferimento ai 2 milioni di euro stanziati
per il completamento della piscina di Pré-Saint-Didier, prendiamo
atto delle informazioni date in II Commissione: maggiori costi e
sistemazione dello scivolo della struttura; anche in questo caso
una richiesta chiara: si finiscano i lavori al più presto e si
riapra un'importante struttura per l'attrattività, e non soltanto
dell'alta valle.
L'incremento dei costi legati all'energia e alle materie prime,
così come già ampiamente detto per la cantieristica di parte
regionale, sta pesantemente incrementando il fabbisogno finanziario
di tutti i lavori, così anche per il settore degli impianti a fune,
come ampiamente esposto nel corso delle audizioni in
Commissione.
Tale emergenza contingente però non ci deve distrarre, se così
si può dire, da due problemi di fondo che non sono certo stati
portati da questa tempesta: la sostenibilità di alcuni investimenti
nel medio-lungo periodo, nonché il sistema complessivo di
finanziamento e gestione delle nostre società. Il primo non è
necessariamente legato a una sola opera - non volendola citare la
Pila-Couis - ma a tutte quelle che a vario titolo incideranno
significativamente sull'offerta che la Valle d'Aosta potrà e vorrà
dare nei prossimi anni, e non parlo soltanto di sci. Lo dico come
amministratore e come cittadino.
Sarebbe del tutto banale dire che certi investimenti si vogliono
fare per il solo scopo di voler alzare il comprensorio alla ricerca
della neve; questo pensiero lo lascio ai nazi-ecologisti che
avranno tutta la campagna elettorale e annessi eventi e disgrazie
collaterali per catechizzarci sulla prossima fine del mondo.
Un appunto però: "Fatelo nel rispetto dei ruoli e dei conflitti
di interesse", a buon intenditor poche parole e Cime Bianche.
Abbiamo un'idea complessiva di dove vogliamo portare la nostra
offerta turistica legata agli impianti a fune? Al contempo, per
favore, non parlate e non dite che tutto si risolverebbe con una
sola società regionale. Non ha senso parlare di belle scatole senza
contenuto e senza una coerente e coesa politica di promozione e
sviluppo del settore. Queste risorse sono utili a fare quello che
si è messo in cantiere, ma domani?
Non è più procrastinabile il dibattito inerente al modello di
finanziamento futuro e anche di gestione delle nostre società.
La coperta è sempre più corta e questa manovra lo dice
chiaramente.
L'ha detto chiaramente l'Assessore alle finanze nella lettura
della sua relazione in Commissione come questa variazione di
bilancio sia de facto finanziata dalla compagnia valdostana delle
acque, sto parlando della variazione.
In sintesi degli euro 78 milioni di maggiori entrate, 18 milioni
- l'ho già detto - arrivano dagli extra profitti che colpiscono i
produttori di energia idroelettrica, mentre gli altri 60, impegnati
sul triennio, derivano dalla distribuzione degli utili dell'anno
2021 proprio della CVA.
Una variazione che si regge sui rendimenti dell'industria
idroelettrica regionale.
Questo fatto, combinato alla notizia dello scorso 18 luglio
sull'esclusione della CVA dai vincoli della sempre citata legge
Madia, nonché la prossima scadenza elettorale, mi portano
necessariamente a fare qualche considerazione nel merito.
L'importanza della nostra compagnia idroelettrica per il
bilancio regionale, così come per tutta la comunità valdostana, è
inutile da ribadire; lo sappiamo tutti e ci crediamo a vario titolo
tutti, ma proprio questo aspetto, nonché tutti i trascorsi discussi
sul futuro della stessa, devono farci prendere coscienza della
necessità di valutare al meglio ruolo, investimenti e prospettive
di questa fondamentale realtà.
La fine della legislatura romana ha interrotto il percorso di
definizione dell'altrettanto sempre citata norma di attuazione
sulle gare di grande derivazione idroelettrica, quella che qualcuno
vende ormai da tempo come la soluzione a tutti i problemi sul
futuro delle nostre acque, della nostra compagnia idroelettrica, ma
non è così, perché come già ribadito più volte - e a tal riguardo
rimando alle risultanze della Commissione speciale costituita ad
hoc nella scorsa legislatura - le concessioni sono una cosa, i
concessionari come CVA un'altra.
Necessariamente l'applicazione dell'autonomia passa dalla
coerenza di questa con le norme nazionali e quelle di derivazione
comunitaria, facile incensare entusiasticamente quest'Europa se poi
spesso, nel concreto, proprio come in questo caso, gli stessi
incessanti finiscono per agitare colpe altrui o possibilità
impossibili di derogare per l'appunto la norma europea.
Facile anche fare semplici speculazioni politicanti oggi quando
il problema è nato tempo fa e non soltanto a fronte della mancata
quotazione o di altra scelta industriale che si fosse fatta in
merito.
Il percorso di definizione della norma di attuazione dovrà
riprendere il prima possibile dopo il 25 settembre, così come mi
auguro che questo tema venga messo nell'agenda di tutti i candidati
alle prossime elezioni politiche, non deve costituire un interesse
e un monopolio di parte, bensì un patrimonio di tutti.
Ma c'è dell'altro, perché a fronte del nuovo status con cui la
compagnia si potrà muovere nei meandri del mercato energetico
nazionale - e non soltanto mi auguro - occorrerà consolidare il
modello comportamentale del buon azionista da parte della Regione
autonoma per l'evidente tramite della sua società in house,
Finaosta.
Può sembrare altrettanto banale quello che sto dicendo ma non è
così, perché la tentazione  sempre viva - e ancora di più in
momenti di crisi come quello attuale - di forzare la mano su scelte
e strategie che devono essere necessariamente gestite da un
management indipendente a cui è stato dato un mandato è alta, per
questo motivo le giuste politiche di distribuzione degli utili e di
utilizzo delle risorse derivanti dal buon lavoro della nostra
compagnia idroelettrica non devono più essere votate al mero
utilizzo di bilancio di queste risorse per finanziare politiche che
non generano conseguentemente una reale ricaduta utile a tutta la
comunità.
Il suo futuro passerà necessariamente da una solida struttura
patrimoniale finanziaria che non potrà e non deve venire meno
soprattutto con l'avvicinarsi della data di scadenza delle varie
concessioni.
Il discorso è lungo e merita, oltre che attenzione, serietà, per
questo mi auguro che si potrà riprendere sin dalla ripartenza delle
attività consiliari nelle sedi deputate.
Le ultime crisi economiche sociali sono state per lo più
determinate da fattori di natura finanziaria, sanitaria e
geopolitica, quello che stiamo invece vivendo da un anno a questa
parte fa tornare alla memoria la crisi energetica degli anni '70,
nata dall'aumento del prezzo del greggio e dei suoi derivati.
Fonti energetiche, materie prime e guerre in Ucraina, con
l'indiretto sostegno della subdola inflazione, stanno mettendo a
rischio la stabilità del nostro sistema economico e sociale.
Nel corso dell'ultimo anno i principali interventi di sostegno
alle famiglie e alle imprese in materia di "Caro energia" sono
stati messi in campo dallo Stato centrale.
Sino ad oggi, a parte qualche iniziativa dei gruppi di
opposizione, vedi ad esempio la richiesta di reintroduzione del
"Bon de chauffage", non vi sono stati interventi da parte del
Governo regionale. Senza dubbio questo anche in virtù del fatto che
la misura del problema, così come le risorse necessarie a dare una
seppur minima ma significativa soluzione, possono essere messe in
campo concretamente soltanto dal bilancio nazionale.
Con l'articolo 46 il Governo regionale di fatto impegna pro
futuro 12 milioni di euro per un apposito provvedimento legislativo
a sostenere economicamente da un lato i clienti domestici
economicamente svantaggiati, 4 milioni di parte corrente, e
dall'altro la continuità degli investimenti da parte delle imprese,
8 milioni in conto capitale, anche volti alla riduzione di costi e
dei consumi energetici. Una scelta che, oltre a dover essere
concretizzata dal punto di vista legislativo, con tutte le
incertezze del caso, altro non fa che traslare il momento del
dunque rispetto a un problema che non si risolverà sicuramente
oggi, ma che necessita di un'azione immediata a sostegno
soprattutto delle controparti più fragili.
L'esame di questa scelta ha fatto maturare nei gruppi di Lega
Vallée d'Aoste, Pour l'Autonomie e Forza Italia la volontà di porre
all'attenzione dell'Aula una controproposta articolata in due
binari distinti, tuttavia coerenti tra loro, che potessero
parallelamente dare una prima risposta a favore dei soggetti più
deboli, così come al contempo lavorare per individuare maggiori
risorse da poter utilizzare per una seconda azione verso la fine
dell'anno in corso che si prospetta sempre più difficile.
Con un primo emendamento proporremo dunque di utilizzare
immediatamente i 4 milioni di parte corrente per l'introduzione di
una misura una tantum da erogare il prima possibile denominata
"Chèque Energie" in forma similare per metodo di verifica ed
erogazione al vecchio "Bon de chauffage".
Con un ordine del giorno specifico, proporremo invece di
procedere a una ricognizione generale dei conti in corso d'anno. al
fine di poter individuare tutta quella spesa al momento non
strategica, ovvero inespressa, che potrebbe poi generare sul fine
anno un ulteriore e pesante avanzo disponibile di bilancio. I
dettagli delle due azioni saranno poi presentati meglio dai miei
colleghi nel corso del dibattimento d'aula.
Un'ultima considerazione sulla destinazione degli altri 8
milioni: si sono valutate bene grandezze e potenziali effetti di un
budget di questa portata rispetto alle necessità del momento delle
imprese valdostane? Crediamo che il dibattito che ne scaturirà nei
prossimi giorni metterà in luce non poche incertezze in tal
senso.
Nell'ambito dell'aggiornamento della spesa sanitaria regionale
di parte corrente, mi preme soffermarmi su quanto contenuto al
comma 5 dell'articolo 57: di fatto rispetto alla norma programmata,
con la legge 35/2021, pari a euro 7.500.000 di spesa programmata
per ciascun anno del triennio 22-24, si aggiorna il budget a euro
11.600.000 con riferimento all'anno corrente ed euro 11.500.000 per
i prossimi due anni, con un aumento secco di circa 4 milioni di
media. Una spesa considerevole per una programmazione che almeno, a
detta di chi legge il provvedimento, viene fortemente aggiornata
con cifre tutt'altro che di poco conto.
La portata lapalissiana di tale passaggio non deve però far
venir meno l'attenzione necessaria che merita il fenomeno della
mobilità sanitaria, soprattutto quella passiva.
L'adozione del Piano regionale per la salute e il benessere
sociale è ancora in itinere, e proprio per questo, anche e
soprattutto a fronte di dati di tale portata, crediamo necessario
analizzare e rivalutare bene scelte, elementi e problematiche alla
base di tale fenomeno per evitare che in corrispondenza di ogni
appuntamento di bilancio - sia esso di natura programmatoria o
consultiva - si finisca per rincorrere le necessità della
contingenza piuttosto che governarne l'andamento.
Le considerazioni finali sul provvedimento in esame devono
essere necessariamente distinte per la destinazione dell'avanzo e
l'impegno della variazione di bilancio.
Nel primo caso non ci si aspettava tanto di più da parte di
questo Governo, i cantieri aperti li conosciamo più o meno tutti e
molte delle problematiche commentate in questa relazione sono state
oggetto di discussione in quest'Aula nel corso dell'ultimo
anno.
Per quanto attiene invece alla variazione di bilancio, occorre
dire che ci si aspettava una maggiore volontà programmatoria di
prospettiva da parte del Governo regionale, anche in considerazione
delle emergenze principali che stanno interessando i Valdostani,
prima fra tutte quella del "Caro energia". Abbiamo invece trovato
una timida proposta tutta da costruire, non si capisce bene come e
in che termini, frutto di una maggioranza in evidente difficoltà di
iniziativa, come abbiamo già più volte messo in evidenza.
Quella che stiamo vivendo è una nuova stagione di grande
turbolenza, dall'esito incerto, ma con effetti che lasceranno non
pochi segni alla nostra società di domani.
Prendiamo ad esempio questo provvedimento che sulla sola
annualità del 2022 stanzia tra avanzo disponibile e variazione di
bilancio circa 137 milioni di euro.
Ecco, di questi, circa 57 milioni, quasi il 43%, andranno a
coprire aumenti di prezzi, caro energia e sovra-costi di cantiere.
Come si può dunque continuare a rincorrere la contingenza favorendo
così le incertezze e procrastinando al contempo la risoluzione di
problemi ormai storici?
Le debolezze del nostro bilancio le conosciamo, le problematiche
della nostra comunità pure, quella che manca è la volontà politica
e la relativa forza - sottolineo "La relativa forza" - di fare le
coraggiose giuste scelte per governare la nave in questa fase
turbolenta. Questo è quanto.
Presidente -
Con l'illustrazione delle relazioni,
possiamo aprire la discussione generale sul D.L. 73. La discussione
generale è aperta. Consigliere Padovani si è prenotato, ne ha
facoltà.
Padovani (FP-PD) -
Per chiedere una sospensione, visto
l'arrivo degli emendamenti e degli ordini del giorno.
Presidente -
Il Consiglio è sospeso.
La seduta è sospesa dalle ore 15:33 alle ore 16:20.
Bertin (Presidente) -
Riprendiamo dopo la pausa. Siamo in
discussione generale. Chi vuole intervenire? Se non vi sono
richieste d'intervento, sono obbligato a chiudere la discussione
generale. Consigliere Carrel si è prenotato, ne ha facoltà.
Carrel (PA) -
Aspettavamo se c'era qualcuno della Giunta,
l'assessore Marzi o qualcun altro, in quanto abbiamo solo due
Assessori e il Presidente, quindi stavamo magari aspettando per
poter aprire la discussione generale.
I temi e i dati sicuramente sono già stati ben esposti dai
colleghi che mi hanno preceduto e quindi non entro nuovamente nel
merito dei numeri, ma credo che sia opportuno andare a fare
un'analisi politica di questo testo che ci accingiamo a discutere e
ad approvare.
Credo che su vari temi, quali, ad esempio, la sanità, abbiamo
numerosi aumenti, dettati anche da degli obblighi di legge
nazionali, ma anche e soprattutto un aumento di costi per la
mobilità passiva.
Noi, come gruppo, all'Assessore competente abbiamo chiesto come
si pensa di risolvere questo problema in Commissione, ci è stato
detto che è mobilità passiva riguardante l'anno del 2010; vero, ma
quello che vorremmo è capire come si pensa di risolvere il
problema: un piano chiaro su quali settori abbiamo intenzione di
investire, quindi di attrarre utenti e su quali invece accettiamo
una mobilità passiva, perché solamente così possiamo andare ad
abbattere questo costo importante per la nostra sanità. Nulla di
tutto ciò ci è stato detto e sicuramente è un tema su cui
ritorneremo.
Altro tema - su cui siamo molto sensibili e abbiamo portato
all'attenzione dell'Aula varie iniziative e non troviamo invece in
questi 78 articoli nulla in merito - è l'agricoltura: sicuramente
bene i contributi ad Anaborava, ma se facciamo un giro nelle nostre
montagne, vediamo sicuramente che la siccità sta colpendo molto
duro i nostri allevatori; abbiamo informazioni e ne discuteremo
dopo con un ordine del giorno apposito, che c'è un aumento dei
costi, e ne abbiamo già parlato, dell'energia, dei mangimi, una
diminuzione della fienagione e un aumento dei costi della
fienagione, se si volesse comprare. I nostri agricoltori sono in
seria difficoltà, devono macellare e aumentare le macellazioni, il
nostro Governo in questi 78 articoli nulla ha previsto per dargli
un sostegno e per andare incontro a quest'importante attività.
Ricordo che "Sans agriculture, il n'y a pas de nourriture". Poi
il centro, e poi potremo vedere l'agricoltura anche con i fini
turistici che sicuramente ha una funzione di mantenimento del
territorio, ma in fondo, ancora più al principio, dobbiamo capire
bene che senza investire nell'agricoltura abbiamo poi dei seri
problemi su una serie di altri aspetti.
Infine, sempre legato al "Caro energia", è già stato detto,
l'articolo 46 è un articolo così com'è, se non approveremo i nostri
emendamenti, che di fatto rimanda a una futura legge, l'utilizzo di
4 milioni per le famiglie e 8 milioni per le imprese, un continuo
rimandare senza dare una certezza e delle risposte immediate.
Il "Caro energia" è un tema che, come gruppo, abbiamo iniziato a
trattare già nel novembre dell'anno scorso, quindi molto tempo fa,
e su cui abbiamo chiesto diverse interlocuzioni; anche il 17 di
febbraio ci siamo soffermati in Commissione per andare a fare un
quadro generale della situazione, dopodiché nulla è stato fatto. Le
misure spesso sono quelle nazionali, ma a livello regionale nulla è
stato fatto, e andare oggi a utilizzare e a impegnare 12 milioni,
di cui 4 per le famiglie e 8 per le imprese, e rimandarle a una
successiva legge che potrebbe arrivare magari a settembre, se
l'iter è rapido, o i primi di ottobre, vuol dire dare i soldi alle
famiglie e alle imprese a metà ottobre-fine ottobre, tempi biblici
per delle risposte che invece meritano un'attenzione immediata.
Crediamo pertanto che il complesso di questa legge, al netto
delle spese di aumento obbligatorie, sia altamente insufficiente,
perché non tratta temi ritenuti da noi centrali: le famiglie, il
"Caro energia", l'agricoltura e le imprese.
Per questo il nostro voto complessivo del disegno di legge sarà
di astensione con ovviamente delle votazioni favorevoli, laddove vi
sono dei progetti e dei finanziamenti che condividiamo.
Presidente -
Consigliere Manfrin ne ha facoltà.
Manfrin (LEGA VDA) -
Intervengo non sicuramente ad
aggiungere qualcosa in più rispetto a quello che ha già ottimamente
esposto il collega Aggravi rispetto al pensiero complessivo su
quest'assestamento, intervengo, e ritengo sia assolutamente
opportuno, per illustrare l'emendamento con un poco più di tempo e
soprattutto per fornire un punto di vista sull'unica potremmo così
definirla azione politica che viene fatta all'interno di
quest'assestamento, perché, come sapete, e come quest'Aula ormai
conosce a memoria, il gruppo che mi onoro di rappresentare
all'interno di quest'aula, così come altri colleghi e altri gruppi
che ci hanno sostenuto in questo percorso, fin dal 2018 ha in tutte
le maniere tentato di reintrodurre in Valle d'Aosta il "Bon de
chauffage", ritenendo - oggi ancora di più a ragion veduta - che le
sofferenze che molte famiglie patiscono e patiscono ogni anno, in
relazione ai costi del riscaldamento in quel caso, e dell'energia
nel caso specifico, siano effettivamente un problema data anche la
natura della nostra regione e ovviamente la sua morfologia, la sua
collocazione geografica.
Rispetto a questo tema che sicuramente ritenevamo prioritario al
punto che ricordo - sempre rispetto a chi ogni tanto si alza e
dice: "Ma dovreste rimettere il 'Bon chauffage'" -  che ci
abbiamo provato nella manovra di bilancio del 2021, abbiamo
presentato un emendamento che, se approvato, avrebbe potuto
ripristinare il "Bon chauffage".
Ovviamente questa maggioranza ha deciso di votare contro
quest'emendamento e il "Bon chauffage" non è stato ripristinato.
Credo che sia importante ricordarlo in ogni momento in cui parliamo
di costi dell'energia, perché spesso non si comprendono i motivi di
questo tipo di scelte.
Possiamo dire che se l'avessimo fatto, se quest'Aula avesse
deliberato già a dicembre questo tipo di aiuto, probabilmente molte
famiglie in questo momento avrebbero avuto un piccolo aiuto per
superare il picco di costo dell'energia che ha travolto tantissime
famiglie.
In questo disegno di legge regionale apprendiamo, abbiamo
appreso, abbiamo analizzato anche durante i vari incontri di
Commissione, che un passo in questa direzione veniva fatto, ma
senza un'idea precisa, perché come è stato ricordato, all'interno
di quest'assestamento sono previsti sì 4 milioni che - è importante
dirlo - sono un'inezia rispetto a quello che le famiglie oggi
patiscono e lamentano, quindi sono sicuramente molto poco, sono un
qualcosa che fa davvero poca differenza nel bilancio familiare di
nuclei che si sono visti triplicare in alcuni casi il costo della
bolletta, ma - e qui sta la nota dolente a cui abbiamo voluto poi
porre rimedio - il problema è che questi soldi non vengono nemmeno
stanziati subito, cioè sono a disposizione per un futuro progetto
di legge che però ad oggi non vede la luce. Quindi ci troviamo ad
avere una scarsità di risorse, stanziate ma senza la possibilità di
poterle erogare alle famiglie.
Ecco perché con quest'emendamento - che i gruppi della Lega, di
Forza Italia e di Pour l'Autonomie hanno convintamente sottoscritto
e sostengono - abbiamo deciso di fornire un meccanismo molto
semplice, rapido, intuitivo, che abbiamo voluto definire appunto
"Chèque Energie" con il quale questi 4 milioni possono essere
erogati immediatamente alle famiglie valdostane, con un sistema
legato a una delibera di Giunta e che, se approvato, da domani
potrà vedere la luce, al netto dei necessari approfondimenti e
delle eventuali concertazioni rispetto ai criteri, uno strumento
molto snello che, appunto, permetterà di erogare immediatamente
alle famiglie questi soldi; per andare nella direzione che poi è
stata tracciata, visto che si è parlato di un futuro intervento
proprio su questa materia, abbiamo voluto anche qui, tutti e tre i
gruppi, presentare un ordine del giorno collegato a
quest'intervento che va a definire e a richiedere un accertamento
dei residui... che da quest'accertamento dei residui si possa
produrre a quel punto una somma che riteniamo congrua e a quel
punto si possa formulare sì in quel momento una nuova misura e a
quel punto poterla erogare alle famiglie e sostenere effettivamente
il costo che le famiglie oggi ritengono insostenibile e
insopportabile, valutando anche i criteri, valutando anche le fasce
di popolazione più in difficoltà, valutando anche, eventualmente,
quelli che saranno rimasti esclusi da questa prima misura che verrà
approvata in caso d'approvazione di quest'emendamento.
Il cuore di questo disegno di legge deve vederci dalla parte
delle famiglie, deve vederci intervenire immediatamente in favore
delle famiglie con un'erogazione che arrivi con rapidità e che
possa aiutare immediatamente, con una delibera di Giunta che ne
definisca i criteri, le famiglie.
Questo è lo spirito dell'emendamento e questo è l'augurio e
l'auspicio che con quest'emendamento noi formuliamo a quest'Aula
augurando davvero di poter dare una prima, piccola ma importante
risposta a tutti Valdostani che oggi ci chiedono di
intervenire.
Presidente -
Altri si prenotano in discussione generale?
Consigliera Erika Guichardaz ne ha facoltà.
Guichardaz E. (PCP) -
Il disegno di legge che andiamo a
votare si suddivide in due parti, come è ben stato esplicitato
prima: una parte cospicua, 113 milioni di euro che sono
sostanzialmente di spese di investimento, e 78 milioni di euro
circa, invece, per quello che riguarda la variazione di bilancio,
quindi 190 milioni.
La prima cosa che vogliamo rilevare, come hanno rilevato altri
gruppi, è che di questi 190 milioni, solo 4 vengono destinati alle
famiglie e alle loro difficoltà, una somma che è pari a poco più
della metà del "Bon chauffage" tolto nel 2016 e in una situazione
economica e sociale ben diversa, sia per gli aumenti che ci sono
stati, sia perché il tasso di povertà sappiamo benissimo essere
aumentato.
Nelle varie voci poi, rispetto alle spese d'investimento,
notiamo quanto ha appena sottolineato anche il Consigliere Carrel
che poco viene destinato al problema della siccità e
all'approvvigionamento idrico che sta incontrando la popolazione ma
che stanno incontrando soprattutto i nostri agricoltori; per questo
abbiamo anche proposto un ordine del giorno che poi spiegherà la
mia collega.
Vengono invece stanziati importanti risorse sul comparto neve,
ma anche su questo ci sembra di capire che non ci sia assolutamente
l'idea di rivedere le scelte anche alla luce di quello che sta
accadendo e anche rispetto alla Road Map sulla decarbonizzazione
tanto decantata: sottolineiamo che è ancora ferma da più di un anno
in Commissione.
Fino a quando potremmo permetterci d'investire badilate di euro
per realizzare impianti a quote ormai inadatte? Continuano ad aver
senso scelte di funivie che forse vedranno continuazione e sviluppo
o si possono ripensare quegli investimenti, magari confrontando
anche con le idee messe in campo da persone forse più
lungimiranti?
Sono previsti fondi strutturali per fermare la macchina
energivora delle mille strutture regionali disseminate sul
territorio? Insomma, considerando quello che è sotto gli occhi di
tutti noi, dov'è la visione rispetto all'offerta turistica e alla
pianificazione?
Vi sono importanti opere abbandonate e noi pensiamo già di
costruirne altre.
Se non si vogliono poi valutare le ricadute ambientali, almeno
dovremmo considerare quelle economiche e considerare la
sostenibilità intergenerazionale degli interventi per poi arrivare,
credo, alle stesse considerazioni.
Dovremmo essere chiari, noi come amministratori, dove le nostre
scelte avranno un impatto sulle future generazioni; essere
ambientalisti non può e non deve essere motivo di dileggio,
soprattutto in un Consiglio regionale e in un contesto europeo e
nazionale che ha investito importanti miliardi di risorse proprio
per la tutela dell'ambiente.
In quest'aula forse si dovrebbero evitare le banalizzazioni di
parole che richiamano tragedie gravissime e guardarsi bene in casa,
perché proprio in questi giorni il premier ungherese, non certo
vicino a me, è tornato a parlare di razza pura.
Altra nota poco piacevole rispetto all'articolato presentatoci
dalla Giunta è l'emendamento arrivato all'ultimo, volto a garantire
l'immediata operatività della futura società in house per il
servizio idrico integrato che, di fatto, interviene pesantemente
rispetto alla materia contrattuale e, a differenza di quanto
previsto dalla legge 22, di fatto consente all'assemblea del BIM,
in accordo con il Comune di Aosta e l'Unité Mont-Emilius, che hanno
dato la loro disponibilità, di comandare il personale senza la
necessità del previo assenso dei dipendenti stessi.
L'ennesima forzatura denunciata con forza da tutti i sindacati,
ripeto, tutti i sindacati in Commissione, che si va ad aggiungere
alla proroga delle PPO inserita nella legge dei fondi
agroalimentari, che non abbiamo votato la scorsa volta, e alla
legge Omnibus.
Questa non è solo una mancanza di programmazione, ma è anche una
mancanza di rispetto verso i dipendenti e verso le organizzazioni
sindacali.
Rispetto al settore della sanità, vengono destinati 1.800.000
euro a interventi sul G.B. Festaz, una realtà importante
sicuramente, per opere di adeguamento in materia di prevenzione
incendi, servizi igienici e adeguamenti della rete telematica, G.B.
Festaz che è da inizio della legislatura... e ha cambiato diverse
volte la sua destinazione, ora sembra che l'ultima sia quella di un
Ospedale di comunità. Su questo, come più volte evidenziato, non
siamo d'accordo perché nella nostra idea, rispetto alle strutture
ospedaliere c'era, e speriamo ci possa ancora essere, un Ospedale
nuovo, piuttosto il Parini o la struttura di Brocherel potevano
essere destinati all'Ospedale di comunità.
Siamo tutt'ora certi che lo studio comparativo previsto
inizialmente nel programma di legislatura avrebbe indicato questa
strada e non la voragine di soldi che si sta stanziando, non
arrivando poi nemmeno a un unico presidio ospedaliero, che era
l'unica richiesta fatta dai medici.
Rispetto alla spesa sanitaria, vengono integrate di oltre 4
milioni le risorse già importanti sulla mobilità passiva, arrivando
sopra la cifra di 11 milioni. Aumentano quindi i Valdostani che si
rivolgono per cure fuori regione con un aumento di mobilità
passiva.
La mobilità sanitaria è sicuramente un diritto, ma bisognerebbe
analizzare i dati e capire se vi sono spese in mobilità passiva per
bassa complessità di cure, soldi che potrebbero essere usati per la
sanità valdostana.
La mobilità passiva, per altre cause, è sostegno di
malfunzionamento, malagestione, definanziamento e crisi del sistema
sanitario. Si aggiungono poi 1.900.000 euro per la realizzazione
del Polo universitario che, forse, vedrà la sua fine, almeno per la
prima parte; una voragine ormai senza fine, i cui iscritti però
continuano a calare e - in una futura iniziativa che abbiamo
presentato - purtroppo anche alcuni dei servizi che meritavano
attenzione.
Ad oggi la missione risulta ancora da definire, tanto da
annunciare - e questo con piacere lo accogliamo - consultazioni
generali, proprio per capire il futuro di quest'Università.
Come abbiamo evidenziato in una scorsa iniziativa in Consiglio
regionale, vediamo poi 50 mila euro destinati alla frequenza di
collegi e convitti. Ecco, sotto questo punto di vista, noi
auspicavamo che anziché destinarli solo agli alunni meritevoli, si
potesse pensare invece di rivedere quella delibera di Giunta che ha
tagliato invece il voucher per i ragazzi della scuola primaria.
Ci saranno tre ordini del giorno che verranno successivamente
presentati dalla collega.
Sinceramente sarebbero molte altre le cose da dire, alcune cose
naturalmente le voteremo perché comunque vanno a definire e a
concludere l'iter di alcune importanti opere che abbiamo anche
votato, quindi sicuramente vi sono importanti risorse.
Come dico, ci sembra di non trovare ancora una visione in questo
senso, forse una mancanza di visione, o per lo meno che noi non
vediamo, ma che sicuramente evidenzia, purtroppo, una mancanza di
attenzione alle emergenze sociali e alla tutela ambientale di cui
ho parlato proprio all'inizio del mio intervento.
Presidente -
Altri vogliono intervenire in discussione
generale? Invito i Consiglieri che volessero farlo, di prenotarsi.
Consigliere Grosjacques ne ha facoltà.
Grosjacques (UV) -
Alcune brevi considerazioni su questo
disegno di legge sull'assestamento, anche perché gli interventi che
si sono susseguiti portano a una lettura di questo provvedimento
che, in realtà, non è quella che ha caratterizzato i lavori di
questa maggioranza che, al contrario, è intervenuta in modo
puntuale e capillare su tutta una serie di capitoli che avevano la
necessità di essere rifinanziati per quel che riguarda gli
investimenti.
Partirei dai quasi 24 milioni assegnati agli enti locali, non in
quanto Amministrazioni comunali ma anche e soprattutto perché
attraverso la finanza locale andiamo a intervenire sul nostro
territorio, andiamo a intervenire sulla prevenzione dei danni da
calamità naturali, andiamo a investire 6.300.000 euro per le opere
che i Comuni avranno la possibilità di fare, differenziati per
investimenti rapportati ai residenti dei Comuni.
Abbiamo 2 milioni che dovrebbero essere tenuti nella giusta
considerazione, perché con 2 milioni andiamo a riqualificare i siti
delle discariche di materiali inerti, quindi anche questo credo che
chi ha a cuore la tutela dell'ambiente, del nostro territorio
dovrebbe metterlo nella giusta evidenza.
Abbiamo 4 milioni per i primi interventi di somma urgenza per
dare una risposta ai Comuni che oggi sono in crisi per la carenza
idrica e invece ci soffermiamo sull'inquadramento del personale
nella società, perdendo di vista gli investimenti.
Abbiamo messo in variazione 12 milioni per le imprese e per le
famiglie; sappiamo perfettamente che sono cifre che non saranno
sufficienti per dare le risposte di cui la nostra società e le
nostre imprese avrebbero necessità, ma non possiamo tacciare questa
maggioranza di scarsa attenzione rispetto alle imprese e alle
famiglie, perché i provvedimenti di legge che abbiamo scritto,
peraltro in alcuni casi tutti insieme, vanno esattamente nella
direzione opposta. L'anno scorso abbiamo fatto una manovra da 129
milioni sulla legge 15, abbiamo impegnato tutte le risorse
possibili per dare una prima risposta. Oggi ci sarebbe necessità di
una risposta che moduleremo anche a seconda di quella che sarà la
manovra che verrà fatta dal Governo centrale.
Sul settore degli impianti a fune noi evidentemente abbiamo
un'altra visione rispetto a chi si taccia di portare avanti la
decrescita felice.
Noi siamo stati votati e abbiamo impostato il nostro programma
per investire nei settori nei quali riteniamo che si possano dare
delle risposte ai settori economici e più in generale alla
popolazione della nostra regione. Quindi bene gli investimenti a
sostegno degli impianti esistenti e per il finanziamento di quelli
che saranno necessari per potenziare, per quanto possibile, il
nostro sistema degli impianti.
Questo naturalmente senza pregiudicare l'attenzione che da
sempre abbiamo nei confronti dell'ambiente e del territorio, e
credo che gli investimenti che ho citato prima nel settore
idrogeologico vadano anche in quella direzione. Gli impianti che
stamattina sono stati citati... in particolare l'impianto delle
Cime Bianche sul quale ho sentito attaccare il relatore di
minoranza, è un impianto che oggi viene demonizzato sulla base di
un studio di fattibilità che non esiste più e che, viceversa, sta
prendendo la direzione di un impianto che - se sarà possibile
realizzarlo, evidentemente in questo momento non siamo nella
condizione di fare queste valutazioni - avrà il massimo della
tutela ambientale.
Siamo convinti che in questi settori sia indispensabile
investire; questa manovra a largo raggio tocca tutti i settori
della nostra economia che hanno necessità di essere in qualche modo
sostenuti, probabilmente questa manovra non è sufficiente ma è
sicuramente una grande risposta ai capitoli di spesa che avevano
necessità di essere finanziati e potenziati.
Per cui bene questa manovra, ci aspetterà - e tutti lo sappiamo
- un autunno difficile per le famiglie, per le imprese, ma
certamente passeremo l'estate a studiare provvedimenti che possano
dare una risposta concreta alle famiglie e alle imprese
valdostane.
Presidente -
Consigliere Marquis.
Marquis (FI) -
Alcune considerazioni anche dal gruppo di
Forza Italia riguardo all'assestamento che è stato presentato e
alla variazione connessa al provvedimento.
Quest'anno, come è stato già chiarito, le risorse sono tutte
destinate agli investimenti, in ossequio ai principi che sono
previsti dal Decreto legislativo 118 e quindi porta ad assegnare
tutti i fondi che sono confluiti nel risultato di amministrazione
dello scorso anno.
Sicuramente abbiamo guardato con attenzione gli interventi
finanziati, come sono state collocate le poste, sono delle poste
che in modo significativo sono state destinate a coprire i maggiori
oneri per poter realizzare il Piano triennale dei lavori pubblici,
quindi coprire tutti gli aumenti che si sono verificati in corso
d'anno per tutte le ragioni che sono già state evidenziate.
È altresì stata finanziata una serie d'interventi direi di
infrastrutturazione e mantenimento del territorio, perché trattasi
sostanzialmente comunque di manutenzione ordinaria del nostro
patrimonio infrastrutturale.
A livello d'investimenti in tutto questo monte di risorse non si
notano però delle iniziative che possano creare dell'economia per
la Valle d'Aosta, si tratta di mera realizzazione d'interventi
ovviamente laddove ce n'è bisogno, però non c'è nulla che possa
dare una prospettiva di sviluppo, di creazione di lavoro e di
opportunità al di là della realizzazione dell'intervento
medesimo.
Soprattutto quello che, a mio avviso, teniamo a evidenziare è
che invece manca abbastanza, direi, l'attenzione sull'investimento
alle famiglie rispetto a quello che ho sentito poc'anzi dal collega
che è intervenuto; è vero che l'anno scorso sono stati fatti degli
interventi a favore delle famiglie per le difficoltà che dovevano
affrontare, ma le famiglie mangiano anche quest'anno, devono
sostenersi anche quest'anno, non solo l'anno scorso. Quello che è
stato fatto l'anno scorso è stato un aiuto che è servito ma
purtroppo ha già esaurito le sue finalità.
Mentre noi siamo qui a studiare come fare quest'estate magari ad
aiutare le famiglie per l'autunno, le famiglie sono a studiare come
fare la spesa domani.
È questo che ci ha portato a fare un ragionamento come gruppi di
opposizione, con la Lega e Pour l'Autonomie, a sviluppare una
rimodulazione dell'articolo 46 dove sono state poste a disposizione
delle risorse per far fronte al "Caro energetico", che non è solo
bollette elettriche ma è costi del riscaldamento, costi del
trasporto, che sono molto pesanti nella nostra regione perché chi
si deve muoversi nel nostro territorio non può neanche utilizzare
dei mezzi pubblici perché l'orografia presenta tutta una serie
difficoltà.
Poi tutti sappiamo quanto costa a livello di disagio e di
sovra-costo il vivere in montagna.
Nel mese di febbraio di quest'anno è stato fatto un lavoro in
Commissione, è venuto l'assessore Bertschy con i rappresentanti di
CVA e DEVAL che ci hanno un po' illustrato quelle che potevano
essere le ricadute sul "Caro energia", soprattutto per quello che
concerneva il "Caro elettricità". Sono stati forniti allora dei
dati significativi che creano sicuramente delle preoccupazioni e
che danno una lettura delle difficoltà che la gente vive sul nostro
territorio.
In Valle d'Aosta ci sono 83 mila contatori elettrici intestati a
famiglie valdostane e ogni Valdostano sa cosa significa dover far
fronte al "Caro energia" che si vive in questo frangente. I costi
di energia sono aumentati del 110% rispetto allo scorso anno, ci è
stato evidenziato che per ogni famiglia, stimando dei costi medi,
c'è un incremento dei costi sulle bollette di circa 700 euro
l'anno, questi sono dei numeri che hanno determinati significati e
incidenze.
Così come basta guardare anche quali sono gli aumenti del prezzo
del gas naturale, aumenti del 94% rispetto all'anno prima, aumenti
del 100% del gasolio da riscaldamento; tutto questo sta a
significare, alla fine, che i Valdostani devono raddoppiare le loro
spese per far fronte alle esigenze della corrente elettrica e del
riscaldamento delle proprie case.
Tutto questo, mal contato, basta fare due conti in funzione dei
consumi che si trovano in rete relativamente ai vari tipi di
prodotti... sostanzialmente una cosa del genere incide sulle
famiglie valdostane per 100 milioni almeno d'incremento dei costi
rispetto all'anno prima. Questi non sono dei costi
insignificanti.
Quindi mettere a disposizione 4 milioni per far fronte al "Caro
energia" è un segnale, se vogliamo dire, di attenzione ma sotto il
profilo sostanziale non è che possa risolvere in modo significativo
il dramma che interessa le famiglie valdostane, soprattutto se si
mettono a disposizione delle risorse per fare poi dei ragionamenti
e metterle in circolo fra 3-4 mesi, perché si rischia di arrivare a
distribuire le risorse a "Babbo morto".
Per questa ragione avevamo presentato nello scorso Consiglio la
mozione che è stata discussa e che è stata respinta dalla
maggioranza, ma che ha avuto la condivisione da parte di tutta
l'opposizione per reintrodurre il "Bon de chauffage".
L'avevamo già detto in quella circostanza che non è che eravamo
particolarmente affezionati al tipo di misura, ma la ragione
derivava dal fatto che c'era un meccanismo che ormai era
consolidato per poter trasferire immediatamente questi soldi alle
famiglie. Da lì in avanti abbiamo fatto un ragionamento con i
gruppi di opposizione, dove si è presentato questo emendamento che
riscrive sostanzialmente l'articolo 46 che ha presentato prima il
collega della Lega Manfrin e che ha quest'ordine del giorno, che
sto illustrando, correlato, dove si dice in buona sostanza
"Cerchiamo di dare subito questi 4 milioni, seppure non sono tanti,
nel frattempo, da qui a settembre, se il Governo riesce a fare un
riaccertamento delle entrate e delle spese di parte corrente che
non andrebbero spese durante quest'anno ma che andrebbero a
generare dell'avanzo di amministrazione sull'anno successivo, si
potrebbero mettere a disposizione delle importanti risorse per fare
un intervento con un po' più di tempo a disposizione che abbia
anche, sotto il profilo sostanziale, un impatto diverso rispetto a
quello dei 4 milioni di cui stiamo parlando".
Pertanto l'obiettivo dell'ordine giorno è di dire: distribuiamo
subito queste risorse, dall'altra parte lavoriamo per metterne a
disposizione altre, perché tutti sappiamo che dopo 8 mesi, otto
dodicesimi dell'anno, sicuramente, se andiamo a sviscerare bene
l'utilizzo dei capitoli di bilancio, ci sono delle risorse che non
verranno impegnate entro fine anno - perché così è successo l'anno
scorso - che potrebbero essere adesso messe a disposizione per far
fronte a questo stato di grande difficoltà.
Sotto il profilo poi degli aiuti alla famiglia, non è che il
sostegno alla famiglia è tutto spesa corrente, si potevano - a
nostro avviso, come gruppo di Forza Italia - individuare delle
misure che favorissero degli interventi d'investimento nelle case
dei Valdostani anche per ridurre i consumi energetici, perché si
possono fare delle cose affinché i costi, non dico del primo mese
ma dei mesi a venire, si possano ridurre. Si potrebbero sostenere,
ad esempio, degli interventi sulla sostituzione di lampade,
piuttosto che ammodernamento degli impianti elettrici per creare
delle situazioni di minore impatto consumistico sul medio periodo.
Invece queste cose le deleghiamo allo Stato; per fortuna c'è lo
Stato perché tutto quello che è stato fatto in questi anni a favore
della casa e degli interventi di investimento è stato tutto fatto,
ma stimolato dallo Stato, non dalla nostra autonomia, dalla messa a
disposizione delle nostre risorse.
Faccio degli altri esempi: sarebbe interessante favorire o
incentivare la realizzazione di fotovoltaico sui tetti delle case
dei Valdostani per fare dell'autoproduzione, ma aspettiamo che ci
siano gli incentivi dello Stato perché da parte nostra non c'è una
programmazione di sostegno e di aiuto verso lo sviluppo di questo
settore, quindi alla riduzione di consumi.
Questo è per fare alcuni esempi, ma se ne potrebbero fare tanti
altri. Purtroppo, sotto questo profilo, bisognerebbe provare a fare
una seria programmazione per dare dei contributi che siano dei
contributi al miglioramento strutturale della vita nella Valle
d'Aosta.
Dopodiché, sempre a livello d'interventi sulle famiglie, sono
stati messi a disposizione 190 milioni in queste iniziative, perché
sono 113 di assestamento e gli altri che derivano dalla variazione,
va beh che qualcuno è confluito sul triennale, non sono tutti sul
2022.
Leggo ieri sul giornale che tre o quattro disabili non possono
andare al mare perché non ci sono i soldi negli appalti. Qui
parliamo di 190 milioni di euro da distribuire e non si trova
qualche migliaia di euro da mettere a disposizione delle famiglie e
si dice: "É mancata la programmazione, ci penseremo un
altr'anno".
È stato messo... 50 mila euro mi sembra che è stato elencato
prima in tutto l'ambito. Io credo che queste considerazioni,
lettere scritte da famiglie sui giornali, debbono far fare dei
ragionamenti.
Si dice: "Come ulteriore supporto alle famiglie...
sciaguratamente da pochi mesi è stato operato un taglio del 50%
anche dei servizi di accompagnamento nelle mansioni quotidiane
delle persone con disabilità". Di questo ne avevo parlato allo
scorso Consiglio con la collega Minelli con la quale avevamo
condiviso due iniziative.
Ma mi dico: c'era un assestamento, ma perché? Non interessa
risolvere il problema e affrontarlo? È un problema che tocca le
famiglie e se lo devono risolvere da sole le famiglie? La pubblica
Amministrazione lascia questo mondo da solo?
Abbiamo distribuito 190 milioni che sono 380 miliardi delle
vecchie lire, sono dei soldi - ma tanti - però per le famiglie in
definitiva c'è poco, o niente, e a volte sono anche le piccole
attenzioni che fanno la differenza.
Certo che è facile allocare nei capitoli e dire: "Ho messo 5
milioni lì, 10 milioni dall'altra parte", sono quattro iniziative e
i soldi sono finiti; mi rendo conto che è molto più impegnativo
fare della seria programmazione su dei piccoli temi ma che
rivestono una grande importanza per la comunità valdostana.
Questa, a mio avviso, è una grossa carenza che si legge e deriva
da questo documento che oggi discutiamo, perché la famiglia è stata
lasciata da sola, ma non lo dico solo io, mi sembra che ci siano
anche delle dichiarazioni e delle note da parte dei sindacati che
sono state rimesse all'Aula e al Consiglio che dicono: "Per la
famiglia non c'è niente".
Io credo che sia importante fare una riflessione a livello
programmatorio, adesso mi rendo conto che l'assestamento è andato e
non potete intervenire in questa fase, ci arriva il prossimo
bilancio di previsione, ma io vi chiedo di mettere più attenzione
come Governo ai piccoli problemi che toccano la comunità
valdostana, perché un piccolo problema di un cittadino, per lui è
un grande problema, e i cittadini vengono lasciati soli ad
affrontarli. Si potrebbe fare un'infinità di esempi.
Credo che la pubblica Amministrazione possa fare qualcosa di più
sotto questo profilo, perché a volte ci si trova poi anche in casi
che invece le risorse che si mettono a disposizione sono anche
adeguate ma, siccome non c'è una spesa coordinata, non si raggiunge
l'obiettivo dell'efficienza della stessa per soddisfare il
bisogno.
Non sarà facile, ma guardiamo alla famiglia con più attenzione e
cerchiamo soprattutto di mettere a disposizione queste risorse per
il "Caro energia" nel tempo zero, altro che stare qui tutta
l'estate a studiare come aiutare le famiglie, perché domani mattina
le famiglie devono fare la spesa.
Questo credo che sia importante come segnale di attenzione da
parte di tutti accogliere questa proposta che è stata fatta per
poi, con una maggiore tranquillità, poter definire un altro
provvedimento più significativo sotto il profilo delle risorse che
si metteranno a disposizione.
Presidente -
Consigliere Chatrian ne ha facoltà.
Chatrian (AV-VdA Unie) -
Qualche considerazione su
quest'importante disegno di legge, abbiamo affrontato questa
mattina un tema complesso e complicato, una legge, speriamo, che
possa essere non solo utile... e che l'Amministrazione pubblica
riesca a dimostrare e a fare la differenza anche da un punto di
vista operativo.
Invece questo pomeriggio stiamo affrontando un altro disegno di
legge dove si parlerà indubbiamente più del lato economico e delle
scelte che al suo interno il documento si porta appresso. Ho
ascoltato con una certa attenzione gli interventi e ho provato a
mettermi nei panni di chi oggi ci ascolta, di quei pochi che ci
ascoltano, mi suggeriscono i colleghi, ma che siano pochi o tanti
il nostro ruolo è quello di approvare delle buone leggi, quindi è
sempre importante che si raggiunga un buon risultato.
La difficoltà tra affrontare un disegno di legge che... nel suo
insieme andremo ad allocare circa 191 milioni di euro veri, non è
così semplice, il collega che mi ha preceduto ci ha stimolato - ma
evviva gli stimoli! - a dare più attenzione ai piccoli problemi, le
pichide baghe
, di essere più attenti alle cose piccole
perché la gente, le persone, le nostre comunità, non capiscono; ma
dall'altra parte c'è anche quella proposta e dobbiamo dire:
"Dobbiamo però guardare più avanti, dobbiamo programmare, dobbiamo
pianificare".
Attenzione, però, perché i grandi capitoli sono troppo
semplici... fatti cinque o sei grandi capitoli ed è tutto là
dentro. Allora,
des deux l'une
, io direi, nel senso che
bisogna, a un certo punto, fare anche delle scelte non solo
strategiche, ma che ci obbligano a decidere e a trovare le migliori
soluzioni.
Il collega Grosjacques prima ha dedicato una parte del suo
intervento a una parte degli investimenti che trovano copertura
all'interno di questo disegno di legge, io parto invece dall'altro
punto di vista, che è quello legato più ai 78 milioni di euro,
quindi alla variazione iscritta in bilancio con le maggiori entrate
dei 78 milioni di euro. Quando si dice "Programmare o pianificare",
questi 78 milioni di euro, diversi di voi sono già intervenuti sui
12 milioni di euro nell'articolo 46 dove tutti abbiamo messo in
evidenza la necessità ma anche dall'altra parte la capacità poi di
decidere i criteri e "l'accompagnamento di".
Il secondo grosso capitolo - sono quasi 27 milioni di euro - è
quello di maggiori spese impreviste per la prosecuzione delle opere
pubbliche dovute all'aumento dei prezzi, e sono 27 milioni di euro,
sono tanti, per il 23 e per il 24.
Questo è populismo? Questo è pragmatismo? Questo è trovare delle
soluzioni, se vogliamo mandare avanti i lavori pubblici che sono
già stati non solo progettati: hanno già avuto le tre fasi di
progettazione, hanno avuto la loro gara pubblica, magari sono già
stati aggiudicati, ma senza questi 27 milioni di euro non possono
essere o appaltati o i lavori non possono iniziare.
Altri 12 milioni di euro, sempre in questa variazione, a
integrazione delle risorse destinate al rimborso all'Azienda
USL.
9 milioni di euro destinati alla programmazione europea 21-27.
Sono tanti? Sono pochi? Questa variazione in pancia si porta i 9
milioni di euro per poter proseguire nella programmazione
21-27.
Abbiamo inserito anche 5 milioni di euro di integrazione di
trasferimenti correnti per interventi previdenziali a favore di
invalidi civili, per il 22-23 e 24. Mi dispiace che il collega non
ci sia, è un capitolo grosso, 5 milioni dei 191.
Altri 4 milioni di euro per garantire le forniture dell'energia
termica e dei carburanti per far funzionare la macchina pubblica,
tanti o pochi che siano sono necessari.
1.950.000 euro per organizzare la Coppa del Mondo di sci al
Breuil e a Zermatt per l'ottobre-novembre del 2022,
ottobre-novembre 2023 e ottobre-novembre 2024. 1.950.000 euro.
2 milioni di euro abbondanti per l'integrazione delle spese per
i servizi ausiliari per la valorizzazione e la custodia dei beni
culturali.
Forse il nostro relatore in parte aveva già messi in evidenza
questi valori, ma accorpati all'interno di questa variazione di
bilancio rendono non solo l'idea ma danno la capacità comunque alla
nostra macchina pubblica di poter non solo fare delle scelte ma
poter avere quell'importante copertura.
Di quei 191 milioni di euro che oggi sono in analisi, o in fase
di discussione, 137 ricadono sul 2022 e 54, buona parte di quelli
che ho appena messo in evidenza adesso, sono sul triennale
23-24.
Perché dico questo? Perché per una buona parte, lo si diceva,
sono spese d'investimento, ma una buona parte, soprattutto quelli
che ricadono sul 23 e 24 sono invece spese correnti.
È vero che dobbiamo probabilmente avere quella capacità come
pubblico, come Amministrazione regionale, di dare il giusto peso
alle piccole cose; dall'altra parte dobbiamo avere anche la
capacità di poter quantomeno pianificare e programmare non le
grandi scelte, in questo caso sono la prosecuzione per non bloccare
delle scelte già fatte nei mesi scorsi o negli anni scorsi, in modo
da poter dare copertura alla volontà di raggiungere determinati
obiettivi.
Faccio un passo invece in avanti sui 113 milioni di euro, quindi
l'utilizzo dell'avanzo di amministrazione. Delle scelte strategiche
sono state fatte, poi non tutti le condividono, penso che sia anche
corretto, nel momento in cui ho ascoltato l'intervento del collega
Aggravi, che ha messo in evidenza dei punti che posso chiamarli di
forza ma dei punti di debolezza da un punto di vista strategico...
ed è per quello che allora mi soffermo e dico, non sul suo
intervento ma sull'intervento di altri colleghi: è vero,
probabilmente dobbiamo dedicare il giusto tempo ai piccoli
problemi, ma dobbiamo avere anche la capacità di affrontare i
grandi problemi.
Io penso che il nostro ruolo sia veramente quello di affrontare
i grandi problemi senza lasciare indietro nessuno nei piccoli
problemi, e se succedono dei casi che non fanno bene al sistema
Valle d'Aosta da un punto di vista pubblico, dobbiamo avere la
capacità di essere rapidi a trovare le migliori soluzioni.
All'interno delle risorse che abbiamo destinato agli
investimenti, abbiamo fatto una scelta di campo sugli impianti a
fune, scelta di campo per coprire in parte gli aumenti dei costi
che avranno le due successive gare che le società d'impianti
dovranno mettere in campo, e, dall'altra parte, riuscire a chiudere
un cerchio di programmazione e pianificazione e le scelte arrivano
probabilmente già da anni addietro. Solo in questi momenti il
legislatore ha la capacità/volontà, se c'è, di poter a quel punto
allocare delle risorse per chiudere quel cerchio e poi decidere di
programmare e pianificare altri interventi.
All'interno di quest'assestamento ci sono numerosi progetti di
natura pubblica sul patrimonio pubblico immobiliare, come dicevo
prima appalti già banditi, gare già fatte, ma che per l'aumento dei
prezzi, e qui lo vediamo nei 113 milioni e non più nei 78; una
parte importante di questi 113 deve essere allocata per poter dare
corso alle scelte strategiche già fatte, altrimenti penso che un
buon amministratore... non faccia il suo dovere, non sostenere
quelle che sono state non sono delle scelte ma che siamo al 70 o
all'80 o al 50% del lavoro fatto e quindi l'obiettivo è di
terminare l'opera, una scelta che questo Consiglio anni precedenti
si è assunto.
Due ultime considerazioni: una sulla questione territorio e
l'altra sui Comuni.
Quella sull'ambiente, sul territorio: io non so se qualcuno ha
avuto modo di entrare più di tanto nelle macro cifre e nei
dettagli, ci sembra che questo disegno di legge n. 73 si porti in
pancia veramente una buona parte di opere che devono essere
realizzate sul nostro territorio a seguito dei cambiamenti
climatici, per il fatto di mettere in sicurezza il nostro
territorio, per creare le condizioni che le persone rimangano nelle
vallate laterali in sicurezza e che presidino il territorio.
Mi spiace che su questi temi si faccia un non bel passaggio
cercando di fare un pot-pourri della cosa non affrontando in
maniera corretta, pragmatica e anche un po' scientifica i progetti
e i programmi di realizzazione per poter mettere in sicurezza il
territorio.
L'ultima battuta: solo qualche settimana il sottoscritto e
diversi di noi hanno utilizzato il termine "Questa è una riforma
epocale sul BIM".
Noi ci eravamo presi un impegno qualche settimana fa come
maggioranza. All'interno di questo disegno di legge trovate
contezza dell'impegno che ci eravamo assunti qualche settimana
fa.
Io penso che queste siano le risposte che un Consiglio debba
trovare, reperire e soprattutto  debba dare corso agli impegni
che sovente all'interno di questo Consiglio noi prendiamo... in
quel momento non c'era la possibilità tecnica di allocare i 4
milioni di euro, dico 4 perché erano 4, anzi, forse erano persino
meno nel momento in cui abbiamo approvato quella norma, e
ritroviamo all'interno di quest'assestamento non solo le risorse
per il contributo al BIM, ma per la viabilità e le infrastrutture
stradali, per la legge regionale 19/2001 - secondo un criterio
relativo alla popolazione -destinata ai Comuni.
Questo, secondo noi, non solo è un impegno ma è un'attenzione
nei riguardi dell'ente più vicino alle comunità e ai cittadini,
attenzione che il legislatore e noi autonomisti riteniamo
fondamentale per il presidio e per la concreta non solo messa in
sicurezza ma la vitalità e la possibilità di dare delle risposte -
prima il collega parlava di famiglie - alle nostre comunità, a chi
ci abita, a chi vuole far crescere i propri figli e i propri
nipoti, per poter affrontare un momento che è assolutamente molto
difficile e che probabilmente, ci fossero più risorse, forse
sarebbe più facile ancora trovare le migliori soluzioni, ma
quest'assestamento, all'interno dei 191 milioni, cerca di dare
delle risposte alle aziende, alle imprese, a chi crea lavoro, a chi
crea posti di lavoro, che per noi è la cosa più importante,
cercando di non lasciare indietro nessuno, e nello stesso tempo
dando delle certezze, dei punti di riferimento, ai 74 Comuni.
Presidente -
Grazie, Consigliere. Sospendiamo brevemente
per arieggiare i locali. Ci segniamo la prenotazione del
consigliere Marguerettaz.
La seduta è sospesa dalle ore 17:23 alle ore 17:50.
Bertin (Presidente) -
Possiamo riprendere. Si era
prenotato il consigliere Marguerettaz.
Marguerettaz (UV) -
Direi che gli interventi che ci sono
stati, sia da parte della maggioranza sia da parte della minoranza,
siano in parte condivisibili, nel senso che sia le risposte che
sono state date sia le risposte che non sono state date fanno parte
della fisiologica risposta di un assestamento che, per importante
che sia, ha delle risorse limitate. I bisogni tendono quasi a
infinito.
Quindi direi che le varie istanze che abbiamo ascoltato in aula
o anche nelle audizioni... Come dire che i sindacati hanno torto
nel dire che 4 milioni per le famiglie sono pochi?
Il problema è riuscire a coniugare una serie infinita di
necessità con queste risorse.
Allora vedete, tutta una serie di preoccupazioni che sono state
espresse in Aula, sulla necessità di fare presto, sulla necessità
di utilizzare subito le risorse, può darsi che abbia un fondamento,
ma ricordiamo cosa abbiamo fatto nei provvedimenti passati, quando
abbiamo dovuto allocare delle risorse regionali a sostegno delle
famiglie e delle imprese, in virtù dei provvedimenti della
pandemia, in virtù dei problemi che c'erano, abbiamo cercato di
coniugare e soprattutto d'integrare agli aiuti nazionali gli aiuti
regionali, per evitare delle sovrapposizioni, per evitare
d'intervenire con risorse regionali laddove c'erano delle
opportunità da sfruttare rispetto ai provvedimenti nazionali.
Allora qualcuno dice: "D'accordo, ma dove vuoi arrivare?".
La considerazione mi pare abbastanza evidente, perché coloro che
si sono lamentati di più della lentezza e della mancata allocazione
immediata delle risorse fanno riferimento ai partiti nazionali che
hanno fatto cadere il Governo Draghi.
Allora, vi parlate con quelli che a Roma vi danno le
indicazioni? Questa preoccupazione l'avevate? L'avete
trasmessa?
Io ho ascoltato con grande trasporto il collega Marquis al suo
messaggio, ma Silvio - questa volta Berlusconi - non se l'è posto
questo problema? Non si è posto il fatto che facendo cadere Draghi,
non so se salterà perché ci sono delle incognite, io non ho delle
certezze, ma le risorse del PNRR... il problema che lei ha
sollevato sui costi dell'energia: il Governo Draghi stava lavorando
su questo, Draghi stava lavorando anche a livello internazionale
per mettere un tetto al costo del gas, e lei viene qua
completamente dissociato da quello che hanno fatto a Roma.
Anche voi, amici della Lega, avete un comportamento che, in
qualche modo, non è esattamente coerente.
Queste preoccupazioni Salvini le ha avute? E anche alla mia
destra - che rappresenta l'estrema sinistra del PCP che ormai è un
tutt'uno con il Movimento 5 Stelle, ormai c'è un'associazione che
vede questo PCP ovviamente... campo largo, campo stretto, io non so
che campo, però abbiamo un tutt'uno tra le strategie del PCP e dei
5 Stelle, ma i 5 Stelle sono stati tra i principali responsabili
del "Draghicidio".
Allora vedete che, quando facciamo politica, dovremmo cercare di
essere credibili e di dire delle cose che nell'ambito della nostra
azione politica danno delle garanzie di avere una reputazione
coerente.
Allora se qualcuno mi dice: "Ma quest'assestamento di 113
milioni è il migliore che possa esserci", probabilmente si poteva
fare meglio, tutto si può fare meglio, ma io credo che sia stato
responsabile fare un ragionamento: là dove c'erano delle urgenze
sono stati messi dei fondi necessari e rispetto a delle attività
che credo meritino di guardare quello che potrà accadere a livello
nazionale in modo tale da integrare la nostra azione con quella che
verosimilmente ci sarà a livello statale... il problema della
siccità non ce l'ha mica solo Sapinet, non ce l'hanno mica solo gli
agricoltori! Avete visto le fotografie delle risaie che sono ormai
dei campi sterili? Credo che ci saranno degli interventi su
questo.
Allora credo che la nostra attività, correttamente, andrà a
inserirsi in linee e indirizzi che sono da prendere a livello
nazionale e purtroppo i provvedimenti a livello nazionale
ritarderanno per colpa dei partiti, delle segreterie a cui voi fate
riferimento.
Presidente -
Si è prenotato il consigliere Baccega, ne ha
facoltà.
Baccega (FI) -
In realtà io avevo intenzione
d'intervenire in dichiarazione di voto ma, tenuto conto che è stato
toccato un tema fortemente politico, di politica nazionale, che
coinvolge il nostro partito e non solo, evidentemente ho piacere di
entrare nel vivo delle questioni.
Io non entro nel contesto dei numeri, perché lo hanno già fatto
con grande dovizia i colleghi che mi hanno in qualche modo
preceduto; devo ringraziare i relatori, soprattutto il relatore di
minoranza, il collega Aggravi, che ha prodotto una relazione
puntuale, efficiente, efficace e anche politicamente sostenibile
rispetto all'impegno che ci eravamo presi come forze di
minoranza.
Anche il consigliere Malacrinò ha fatto la sua relazione e lo
ringraziamo, e, facendo una riflessione sui commenti che si sono
sviluppati quest'oggi sul tema dell'assestamento e della variazione
di bilancio 2022, devo dire che in questo momento siamo un po'
anestetizzati da una lunga estate dove l'industria del turismo in
qualche modo regge decisamente bene e non ci fa pensare
probabilmente a che cosa succederà in autunno, ma ce lo dicono i
dati di prospettiva economica che cosa succederà in autunno, se
abbiamo la giusta attenzione nel leggere quello che quotidianamente
viene pubblicato.
Il nostro ruolo è quello sicuramente di sostenere, come stiamo
facendo in quest'assestamento e in questa variazione, come avete
proposto come forze di maggioranza, ma il nostro ruolo è anche
soprattutto quello di pensare in prospettiva e anche di
programmare.
Mi rendo conto che programmare in un assestamento e in una
variazione di bilancio è assolutamente complicato, ma c'era
l'esigenza di dare più attenzione a quello che succederà, di
pensare ai veri problemi piuttosto che alla campagna elettorale, di
pensare anche ai piccoli problemi, collega Chatrian, perché anche
quelli sono quelli che le famiglie vivono più intensamente.
L'inflazione cresce, ora è all'8%, ma ci preoccupa perché la
tendenza è al rialzo.
Questo determina sicuramente che ci sarà una brusca frenata dei
consumi e quelli che vengono chiamati comunemente "Carrelli della
spesa" vedranno un impoverimento sempre di più, per le imprese e
soprattutto per il commercio e ovviamente molte imprese commerciali
inevitabilmente andranno in difficoltà.
Ecco che per molte famiglie, e torno al concetto di famiglia,
sarà sempre ancora più difficile arrivare a fine mese: la crisi
energetica che si è avviata a novembre 2021, ben prima che cadesse
il Governo Draghi, ma dove le avvisaglie dell'ambaradan largo a
sinistra che si voleva costruire erano evidenti, con richieste al
Governo che erano fuori dagli obiettivi reali del Governo Draghi,
quindi la guerra che è iniziata a febbraio in Ucraina, la
conseguente crisi del grano e le turbolenze politiche inevitabili
che ci sono in questo momento certo non aiutano.
Poi c'è anche una pandemia che è ancora viva e che fino ad ora,
oltre ad aver ammalato milioni di persone, ha certamente
incrementato le differenze tra ricchi e meno ricchi andando ad
allargare il plateau delle famiglie bisognose. Questo che sia
chiaro, i dati sulla povertà sono davvero drammatici.
Ed ecco che alla luce di questi fatti, la domanda che ci siamo
posti è: "Chi tutela i più deboli?". Si sta creando, colleghi, una
voragine sociale con la quale in autunno si evidenzierà, in modo
devastante, una disuguaglianza senza precedenti in Italia ma non
solo in Italia, anche nella nostra regione.
Per questo noi riteniamo che affrontare la crisi con un Governo
nuovo, parlo del Governo nazionale, pronto ad affrontare queste
tematiche, sia esso di sinistra, di centro o di centro-destra -
questo lo decideranno gli Italiani - sia il vero fatto positivo.
Andare in campagna elettorale ad agosto non è un problema per noi,
ci andiamo con grande determinazione facendo capire le nostre
istanze.
Parliamo di responsabilità. Il livello d'irresponsabilità così
alto, prodotto dai Cinque Stelle, unito all'irresponsabilità di chi
fomentava e proponeva il campo largo e l'inevitabile distacco di
chi è stato preso in giro, come Forza Italia e la Lega, siamo stati
costretti a un distacco, anche - per quanto ci riguarda - pagando
l'allontanamento di chi non avrebbe avuto sicuramente, nella
prossima legislatura, il seggio garantito.
Tornando a noi e a quello che ci occupa quest'oggi, cosa ci si
poteva aspettare da una legge di assestamento di bilancio di
previsione per l'esercizio in corso e una variazione che prevede
prioritariamente interventi per fronteggiare l'incremento dei
prezzi per gli investimenti pubblici - è stato detto e sottolineato
- e ulteriori disposizioni finanziarie da altre entrate?
Il nostro gruppo voterà alcuni articoli della legge, articoli
che in tempi passati ci hanno visti protagonisti nel lanciare dei
percorsi, parlo di tutta una serie di cose, di investimenti nei
settori degli sport invernali, il fondo, la discesa, ma anche le
piste ciclabili, ma non solo, anche tutto quello che è strutturale
e che va a coniugare sport, turismo, che incrementa il tessuto
economico - in particolare il turismo - e che fa crescere il nostro
prodotto interno lordo.
Voteremo a favore degli interventi volti a mitigare i rischi
idrogeologici, io ci sono stato, so cosa vuol dire e so che cosa
vuol dire andare sul territorio e vedere tutte quelle reti che
vengono a coprire e ci permettono di andare in alta montagna,
quindi lo voteremo e voteremo anche il contributo straordinario
alla Casa di riposo G.B. Festaz; però per quanto riguarda l'insieme
della legge, pur consapevoli che le risorse dell'avanzo di
Amministrazione si possono allocare solo in parte in investimenti,
non si è voluto tener conto fino in fondo di quello che sta
succedendo: manca - dal nostro punto di vista, l'ha detto anche il
mio collega Marquis prima - il disegno complessivo sulle priorità.
Riteniamo che dal punto di vista sociale gli interventi siano
piuttosto blandi, ci saremmo aspettati un finanziamento
straordinario per gli interventi di edilizia pubblica residenziale,
più volte da me sollecitati in quest'aula in questi due anni
attraverso diversi atti ispettivi, mozioni, interpellanze;
attenzione che c'è stata nell'ultima delibera di Giunta
semplicemente con un co-finanziamento al piano di riqualificazione
del quartiere Cogne, il PINQuA, ma bisognava andare oltre. Come ho
detto, bisognava intervenire per consentire di assegnare almeno una
settantina di alloggi all'anno come si faceva in passato, perché
così si continua a fare bandi, produrre i bandi e dare alle persone
un'illusione rispetto a una casa popolare che almeno nei prossimi
cinque anni non vedranno mai.
Ci saremmo aspettati interventi più significativi per i sostegni
alle famiglie che vivono le difficoltà della disabilità, lo ha già
detto Pierluigi Marquis, è chiaro che l'ordine del giorno e
l'emendamento elaborato insieme ai colleghi di Pour l'Autonomie e
con la Lega va a sostegno delle famiglie, quei 4 milioni devono
essere erogati quanto prima.
Ci saremmo aspettati sicuramente - e lo dico ancora un'ultima
volta - più attenzione alle famiglie, in autunno torneremo a
chiedere l'attenzione e l'attivazione del fattore famiglia, cosa
che abbiamo chiesto un anno fa e ancora non si è vista.
Per quanto riguarda la sanità, che ha un corposo incremento di
risorse riallocate, avremo modo di capire nel tempo e nella
discussione del Piano salute e benessere sociale se quello che è
stato chiamato "Libro dei sogni" sarà attuabile e come saranno
spesi quegli ingenti finanziamenti, auspicando che non si tratti di
prebende per pochi, visto le comunicazioni e le lettere che
continuano ad arrivare alla V Commissione; si parla di oltre 28
milioni nel triennio.
Avremo modo di parlare venerdì con i sindacati medici e anche
con gli altri sindacati.
Noi non abbiamo partecipato alla stesura di questa legge, alla
definizione di eventuali priorità, questo fu fatto rispetto alla
legge 20 nel 2020, fu un lavoro piuttosto significativo, un lavoro
che vide maggioranza e opposizione dare delle risposte
significative, ed era anche quello un momento di crisi, era appena
arrivato il Covid-19 e non si sapeva dove si andava a parare.
Detto questo, colleghi, pur votando a favore di alcuni articoli,
il nostro voto nel complesso - così faccio anche la dichiarazione
di voto e ottimizzo i tempi - sarà un voto di astensione.
Presidente -
Consigliere Cretier ne ha facoltà.
Cretier (FP-PD) -
Vorrei fare un passo indietro e tornare
sul tema del disegno di legge n. 73; le analisi politiche, e la
campagna elettorale è già iniziata... ma credo che siano
comprensibili alcune espressioni, quindi procediamo su questa
legge.
Fare un'analisi del disegno di legge n. 73 è un esercizio non
facile, un tentativo di dare una prospettiva alla Regione Valle
d'Aosta utilizzando le risorse disponibili che per effetto degli
accantonamenti e dei vincoli vale 113 milioni di euro. La prima
considerazione da fare è il finanziamento di un fondo di riserva,
come è già stato ricordato, per spese impreviste e copertura di
maggiori oneri derivanti dall'aumento dei prezzi dei materiali da
costruzione per la realizzazione dei lavori pubblici.
Certamente l'aumento delle materie alla fonte, la trasformazione
industriale e l'impennata dei costi dell'energia, dei carburanti e
della consegna in cantiere rendono indispensabile e necessario il
fondo di riserva che vale 15 milioni di euro, oltre a 5 milioni di
euro per altre attività, quindi le indisponibilità rimangono 93
milioni di euro, suddivisi tra le varie missioni e programmi.
In seguito non riporterò le cifre accantonate che è possibile
leggere in tanti documenti forniti durante le audizioni e richieste
dai Commissari a cui gli Assessori hanno prontamente fatto seguito
con puntuali documenti, ma porterò in evidenza la specificità e gli
interventi preposti e mirati solo di alcuni settori, quelli che
conosco meglio, senza tralasciare gli altri, ma gli altri meritano
sicuramente analisi approfondite e menzionate in questo contesto,
non per appartenenza territoriale come qualcuno potrebbe
pensare.
Comunque l'articolato del D.L. 73 copre tanti fabbisogni:
aziende, i settori produttivi, la sanità, il BIM per citarne
alcuni. Ad esempio la missione 9: una serie d'interventi atti a
mettere in sicurezza parti di aste torrentizie e della Dora Baltea,
laddove si rende necessario prevenire i rischi su centri abitati e
infrastrutture, oppure di semplice mitigazione del rischio, proprio
nella prevenzione e nella programmazione, un atout importante per
evitare danni a cose e persone, in una regione alpina fatta di
vallate, a rischio caduta massi e di fondovalle alluvionale in zone
fortemente antropizzate tra abitazioni residenziali e attività
industriali.
È interessante anche un intervento di disalveo, una procedura
programmata da estendere in molte zone, dove il fondo dei corsi
ormai è quasi a livello campagna e con progettazioni idonee non si
arreca danno né all'ittiofauna locale né alla fauna migrante di
passaggio.
La memoria mi porta a ricordare quando in Bassa Valle ogni ansa
della Dora aveva un impianto di estrazione di sabbia e ghiaia in
cui lavoravano attività con cinque-dieci operai e un datore di
lavoro, materiale a km 0 senza aprire il carro sui fianchi della
montagna. A volte bisogna fare delle scelte, non sempre il "No"
permette dei ragionamenti di prospettiva seria e oculata.
Dopo aver approvato il Piano regionale di gestione dei rifiuti,
corre la necessità di fare delle scelte oculate per l'adeguamento e
riqualificazione dei siti di discarica per rifiuti inerti e
realizzazione di aree attrezzate. La richiesta degli enti locali ha
l'intento di correggere la distribuzione territoriale delle tante
discariche che spesso non hanno scopo di esistere in relazione ai
quantitativi di rifiuti consegnati.
Un'attenta programmazione permetterà di riqualificarne alcune e
di adeguarne altre, in un'ottica di sensibilizzazione al
conferimento dando la possibilità localmente di smistare le varie
tipologie di rifiuto, con abbattimento dei costi di trasporto per
artigiani e committenti.
Alcuni interventi sono a completamento di opere in sospeso per
la realizzazione di vasche di accumulo acqua in funzione di
raccolta e collegamento di una zona a forte intensità idrica.
Questo è uno degli aspetti che sicuramente dovremmo prendere in
considerazione nel prossimo futuro.
Un primo sostegno per quanto riguarda il sistema agroalimentare
e il settore agricolo sono 1,5 milioni di euro agli investimenti
dei consorzi per una serie di attività di miglioramento e gestione
di superfici agricole.
I Consorzi, come le Consorterie, hanno un importante impatto
sulle aziende agricole attraverso un miglioramento produttivo delle
superfici e della loro accessibilità, migliorando la redditività
unitaria che incide fortemente sui costi a beneficio del reddito
aziendale, soprattutto in zone a forte pendenza, riducendo anche i
rischi di incidenti ai titolari, quando mancano piste, anche
semplicemente inerbite... allo scopo dell'utilizzo.
Per il futuro la speranza è di tornare a livello pre-alluvione
del 2000, non tanto per ricordare quei tragici momenti ma per la
disponibilità finanziaria nei vari capitoli.
Infine credo che siano state accolte tante istanze, analizzate e
prese in carico; certo non è possibile sostenere tutto, ma un primo
passo a sostegno di tante attività nel rispetto di regole
finanziarie e di scelte di questa maggioranza, del confronto in
Commissione e nel rispetto reciproco di posizioni, correggendo
laddove si era erroneamente prevista una visione diversa,
proponendo una scaletta di priorità di scelte sostenibili che diano
un po' di respiro alle attività, che sostengano le attività sane,
che creino un motore di sviluppo, che in questo momento fatica
molto con gli strascichi della pandemia, come già detto da qualche
collega.
Il costo dell'energia, l'incomprensibile guerra e l'accentuato
cambiamento climatico prospettano momenti difficili e pericolosi in
autunno a cui bisogna dare delle risposte, e credo che questa
maggioranza lo farà sicuramente.
Presidente -
Consigliere Aggravi ne ha facoltà.
Aggravi (LEGA VDA) -
Mi inserisco anche io nella
discussione generale per fare alcune considerazioni su quello che
ho sentito, non le farò in ungherese, così la collega Guichardaz e
la sinistra extra consiliare non si scandalizzerà, e ricordo che
chi oggi fomenta odio per campagna elettorale ancora forse sta
ignorando che è al di fuori di quest'aula non per il voto dei
cittadini, ma perché ha sbagliato le carte che insegnava a fare ad
altri, ma più non gli do importanza, se non prendere atto del fatto
che c'è anche una sorta di vena razzista nei confronti del popolo
corso, che per qualcuno è e resta mafioso, e di questo mi
dispiaccio molto.
Detto questo, rispetto alle affermazioni e alle considerazioni
che a vario titolo tutti abbiamo fatto, giustamente lo si dice e lo
si ripete: non stiamo parlando di un bilancio di previsione,
l'assestamento è molto più complicato e questo assestamento ancor
di più perché non beneficiano più della possibilità di gestire la
spesa in modo libero, lo dicevo già nella relazione: abbiamo dovuto
tenere conto ovviamente forse di più e dare più attenzione alla
variazione di bilancio e lì abbiamo potuto fare anche noi
dell'opposizione quello che si poteva fare; lo abbiamo detto, la
coperta è corta, abbiamo preso atto dell'unico forse vero atto di
natura politica- e, l'hanno detto tutti -ovvero decidere di mettere
sul tavolo 12 milioni di euro, di cui 4 per destinarli a degli
aiuti alle famiglie.
Ognuno ovviamente fa il suo gioco, ognuno presenta le proprie
misure, non è neanche detto che la misura che noi oggi
controproponiamo non possa anche costituire una base di discussione
per un futuro che non debba sempre per forza richiamare al
passato.
Sugli 8 milioni si fa di fatto riferimento, e l'abbiamo detto
anche in Commissione, a quello che era stato un lavoro comunque
condiviso, quello della legge 15, che era anche quello un punto di
partenza, ma ci tornerò quando entrerò in fase di campagna
elettorale, perché se prima mi ero occupato e ci siamo un po'
occupati di questo assestamento e di questa variazione perché,
insisto, sono due provvedimenti in realtà che devono essere
considerati diversamente, ringrazio il collega che mi dà anche la
possibilità di fare alcune considerazioni di natura più generale
che poi interessano anche quest'Aula e la nostra comunità.
Vedete, sul discorso del Governo Draghi, io personalmente ho già
fatto delle considerazioni e voglio farne altre che poi interessano
direttamente e hanno degli effetti direttamente anche su delle
questioni regionali; io ancora oggi mi chiedo perché un Governo, o
comunque un Presidente del Consiglio, che incassa la fiducia sul
Decreto Legge Aiuti, poi dopo si ferma, va in Aula, chiede e fa
quello che ha fatto.
Perché dico questo? Perché sfatiamo anche un'altra
considerazione, un po' di politica Draghi l'ha già fatta, perché al
board della BCE non è che uno decide da solo, e ha avuto a che fare
anche con il signor Weidmann che non è proprio un gentil cliente
con cui avere a che fare.
Io quello che ancora oggi mi chiedo è perché una persona che,
ripeto e lo dico, anche a discapito di equivoci, il sottoscritto,
un po' anche probabilmente per esperienza personale, quando fu
nominato e gli fu dato l'incarico, ne era positivamente colpito,
anche a differenza di altri miei colleghi anche di partito, perché
avevo fiducia in questa persona, soprattutto nello standing che
poteva portare a livello internazionale, sicuramente meglio
dell'avvocato del popolo, lì forse ci voleva davvero poco, con
tutto il rispetto.
Detto questo, io mi chiedo ancora oggi perché è stata fatta
questa manovra e mi pongo tutta una serie d'interrogativi. Poi i
leitmotiv di ognuno ovviamente li lascio alla campagna elettorale
perché è colpa della Lega, è colpa di Forza Italia, è colpa dei
centristi, forse è colpa dei 5 Stelle, quello penso di sì perché
sul D.L. Aiuti diciamo che hanno fatto un gran casino - perdonatemi
il termine - e con 5 Stelle parlo di tutta una galassia, perché a
un certo punto non si capiva più: alternativa, contro-alternativa,
non parlo di Di Maio che invece ha sostenuto e si è innamorato un
po' a vario titolo di vari premier, ma detto questo ovviamente io
mi dico una cosa e qui mi collego direttamente con l'esempio della
legge 15 o della legge 8.
Io penso che in politica, come nella vita e come negli affari,
pacta sunt servanda.
L'entrata della Lega nel Governo Draghi non è stata sicuramente
qualcosa che politicamente ci ha fatto guadagnare dei consensi - li
hanno guadagnati forse altri, vedremo com'è la cosa - ma comunque
la Lega ha dato un suo contributo anche in termini di voti e di
fiducia e di forza al premier Draghi che, comunque, sono serviti e
hanno portato anche un contributo.
Vorrei ricordarlo, perché non è banale, che anche le leggi
emergenziali votate da quest'Aula, costruite da quest'Aula, sono
avvenute con la collaborazione delle forze di opposizione, e non
parlo solo di Lega; questo dimostra che ci sono delle forze, lo
dico anche pro-futuro, così mi collego alla fine della mia
relazione, che anche se non presenti negli scranni del Governo,
hanno dato una forza a un'Amministrazione che ha dato comunque
delle risposte alla comunità.
Questo va detto, e quello che è successo a Roma è un po'
particolare, perché con tutta una serie di priorità, ci si è
occupati spesso di altro, si è corso dietro alla contingenza, ai
capricci di qualcuno, perdonatemi, alle manovre subdole di chi
sperava che prima o poi qualcuno facesse volontariamente cadere il
Governo, e spero che se ne torni alla Sorbona, però, detto questo,
io mi dico che almeno per quello che riguarda la mia forza politica
a livello romano, ma qui posso dire anche a livello di forze di
opposizione, il contributo è stato dato, e non abbiamo chiesto
niente di particolare, soprattutto non abbiamo chiesto poltrone a
differenza di quello che dice qualcuno.
Va detto - e qui penso che sia anche fondamentale dirlo - che se
avevamo un premier, un Presidente del Consiglio che aveva un grande
standing, il lavoro che stava facendo era sicuramente importante ma
su tutta una serie di dossier - e citerò il Caro energia per
semplificare il PNRR - qualcosa va detto, perché sul Price Cap, se
andiamo a leggere le cronache e le prese di posizione a livello
europeo, purtroppo il problema non è "Draghi sì o Draghi no", il
problema è che l'Unione Europea ha una debolezza totale. La
Germania che ha bloccato, o vorrebbe bloccare le centrali nucleari,
perché poi dobbiamo spiegarlo che la centrale nucleare è un po'
come un altoforno, non è che si chiude - e qua penso che il
Presidente ne sappia più di me in termini di fisica - ma è una
procedura un po' complicata, sia da spegnere che da riaccendere,
anche se non si spegne mai, ma questo è un altro paio di maniche,
intanto brucia la lignite e chiede ovviamente all'Italia e ai paesi
più metanizzati di abbassare le emissioni.
Diciamo che in Europa ognuno si fa un po' gli affari suoi, al di
là di Draghi, al di là della Merkel, al di là delle singole
persone, perché l'Unione Europea sino ad oggi - e non la può fare
oggi - non ha sicuramente una politica energetica, anche in termini
strategici, che possa risolvere i problemi.
A livello europeo non parlo del Recovery, perché lì dovremmo
citare la Corte dei Conti rispetto a quello che ha detto, perché se
uno lo va a leggere, da un lato ci sono dei bei sogni e poi vengono
riviste le cifre rispetto agli effetti.
Ma proprio qui voglio arrivare, perché anche il fatto che sembra
che senza Draghi, il salvifico Draghi, che ripeto, continuo
comunque a stimare, almeno fino a prima, al discorso che ha fatto
l'altro giorno, ma dal punto di vista tecnico continuo a stimarlo e
gli auguro che quello che è successo lo porti presto alla
segreteria della Nato, perché forse questo era il vero obiettivo,
sul PNRR, come insegna l'Amministrazione, l'Amministrazione
continua, sono sessanta giorni, ma c'è un problema di base.
Qui inviterei, chi è interessato, a interrogare i singoli
Assessori del Governo per sapere qual è lo stato dei decreti
attuativi delle schede attuative e delle procedure attuative del
Piano Nazionale di Ripresa e Resilienza, perché mi sembra che a
vario titolo tutti ci possono dire qualcosa.
Purtroppo - e mi spiace - i Ministeri più coinvolti da questa
problematica sono quelli presieduti da tecnici, e questo è
semplicemente trasparenza da andare a vedere. Abbiamo parlato tanto
di idrogeno, andiamo a vedere effettivamente qual è lo stato romano
delle politiche a favore dell'idrogeno, che non è un sogno, è un
vettore energetico anche importante.
Poi ci sono anche delle situazioni particolari come quella degli
extra profitti, quando fu posta la misura sugli extra profitti, io
penso che a vario titolo un po' tutte le forze politiche ovviamente
gridarono allo scandalo. Questi extra profitti poi rientrano nel
bilancio dello Stato, ci sono delle misure che a volte sembrano
aiutare o come anche la sospensione delle accise, però anche lì
dobbiamo scegliere da che parte stare, sospendiamo le accise ma
avremo meno soldi da spendere, mettiamo i bonus ma vogliamo
abbassare...
Capite che quello che è avvenuto a livello di aiuti, è stato poi
un gran casino, grazie a Dio non abbiamo più avuto i monopattini o
cose del genere, però comunque non c'era una linea chiara e
definita.
Sempre sul PNRR che è un piano di riforme prima e un piano di
investimenti, perché anche qua ce lo stiamo dimenticando, la
riforma fiscale varata dal Governo Draghi sull'IRPEF - e penso che
il collega Marguerettaz qualcosa potrebbe dire più di me - non è
una grande riforma fiscale, e mi chiedo anche: abbiamo valutato,
soprattutto come Valle d'Aosta, quali sarebbero stati gli effetti
della riforma del catasto?
Queste sono cose che bisogna considerare perché, come diceva
qualcuno, la situazione è un po' più complicata di quello che
sembra, e lo dico a beneficio di tutta l'Aula.
Io non lo so se era meglio o peggio che rimanesse Draghi, non
era Draghi che mi preoccupava, era la composizione del Governo, e
soprattutto la composizione di certe controparti e soprattutto la
volontà di qualcuno di aspettare il momento opportuno per andare al
voto, e non bisogna guardare al centro destra, non parlo della
destra, parlo del centro destra, perché ovviamente faceva parte del
Governo, la destra e Fratelli d'Italia aveva giustamente, come
forze di opposizione, tutto l'interesse ad andare al voto, chi
c'era in maniera diversa.
È particolare ed è strano poi, e qui voglio cercare di
concludere, che chi ovviamente e giustamente rivendica la
centralità del particolare, quindi l'autonomia locale, poi però
alla fine va non dico a disperarsi ma comunque della fine di uno
dei Governi che aveva comunque al suo interno delle componenti
centraliste.... ah no scusate, è in maggioranza anche qua, mi sono
sbagliato, è vero, la maggioranza di Governo è fatta anche dal PD e
quella qui come giù non è proprio un partito autonomista.
Quindi va bene richiamare i nazionalisti, i centralisti per la
campagna elettorale, però alla fine asciugando, diciamo che abbiamo
tutta una serie di problematiche comuni su cui sicuramente è bene
anche dosare, e su questo accetto la critica, il livello di
populismo.
In realtà l'ho detto in parte anche sulla relazione, per chi
l'ha letta completamente, sul "Caro energia" molto probabilmente al
di là del fatto che le idee sono molto confuse e la quantificazione
è molto complessa, perché il prezzo unico nazionale varia peggio
dello spread - dovremmo guardare più il PUN che lo Spread in questo
momento - detto questo, forse degli interventi forti e pesanti solo
lo Stato li può fare, ma non perché lo Stato giustamente è bello,
ma perché lo Stato ha delle variabili e una magnitudo d'intervento
molto più alto, e forse lo dovrebbe fare anche l'Europa.
Però è giusto che ognuno faccia la sua parte ed è giusto
proporre anche a livello locale delle misure che non siano solo a
integrazione, ma che possano anche cercare di dare delle
risposte.
Io penso che lo sforzo che bisogna fare, al di là di quello che
succederà, perché purtroppo non lo sappiamo, questa proposta che
hanno fatto tre forze del Consiglio è sul tavolo, è in discussione,
quello che abbiamo visto dall'altra parte è un rimando, perché non
abbiamo la certezza di quello che sarà, soprattutto anche sui
tempi, per questo abbiamo detto che dobbiamo fare in fretta, perché
non sappiamo che cosa succederà, ma anche a livello di discussione
per quella misura, perché settembre è già qua.
Quindi vedendo anche quello che è successo con la legge 15 che
ha avuto una gestazione non proprio rapida, e mi si permetta non
per colpa delle forze di opposizione, consentitemelo, perché da
parte nostra penso che ci sia stata tutta la disponibilità,
bisognava dare una risposta e noi ci abbiamo provato.
Ci state? Bene. Non ci state? Pazienza. Andremo avanti lo stesso
e continueremo a fare il nostro lavoro, ma sicuramente l'attitudine
delle forze che hanno presentato questi emendamenti e questi ordini
del giorno non è volontà di mero populismo, perché potevamo fare
molto di più, e penso che ognuno di noi sappia che qui dentro
potevamo far volare e stampare moneta anche se non abbiamo più la
sovranità monetaria - questo posso ancora dirlo perché è una
nomenclatura economica, quindi non verrò tacciato di essere filo
Orban per quanto io ami l'Ungheria.
Detto questo, e concludo, vedremo quale sarà il voto. Il gruppo
Lega Vallée d'Aoste, come è stato in più di occasione, ovviamente
alcuni singoli articoli li voterà, perché fanno parte anche di
impegni che sono stati presi o stati richiesti da parte del nostro
gruppo, fanno anche parte di dossier che seguiamo e su cui
crediamo, su altri non avrete il nostro voto, giustificheremo il
perché, ovvio, e sul complesso il nostro sarà un voto di
astensione. Vi auguro un buon lavoro.
Presidente -
Altri interventi in discussione generale? Se
non vi sono altri interventi, la discussione generale è chiusa. Per
il Governo in replica si è prenotato l'assessore Barmasse.
Barmasse (UV) -
Ho ascoltato attentamente tutto ciò che è
stato detto, in particolare per quello che riguarda l'Assessorato
della Sanità e alle Politiche sociali.
Come è stato già detto e ribadito da chi sicuramente è molto più
esperto di me in ambito di bilanci, di assestamento, il fatto che
abbiamo due misure, una è l'assestamento vero e proprio, l'altra è
la variazione; sull'assestamento vero e proprio le misure erano
misure strutturali di investimento, cosa che riguardava la maggior
parte di quelle che erano poi le disponibilità economiche, per cui
non è stato così semplice - anche se è stato magari detto da
qualcuno in questi interventi - trovare delle risorse per quelle
che comunque sono delle spese correnti, quindi non era così
scontato che venissero trovati almeno 4 milioni per gli aiuti alle
famiglie che sicuramente sono pochi, perché sappiamo benissimo che
in questo momento di crisi, legata in particolare all'emergenza
energetica, le famiglie sono in difficoltà, questo sicuramente lo
sappiamo tutti - lo sappiamo in particolare noi dell'Assessorato
della sanità e soprattutto delle politiche sociali - però con
l'articolo 47 noi volevamo proprio far sì che ci fosse una
disponibilità economica sulla quale fare dei ragionamenti, per poi
definire delle misure e quali fossero i criteri per poter dare una
risposta alle famiglie.
A volte l'urgenza forse non è la migliore consigliera, direi che
forse ricordare quello che è successo con la legge 8/2020, in cui
magari alcune misure sono state prese con un po' di fretta, era una
situazione particolare, forse non ha dato i migliori risultati.
L'intenzione del Governo regionale è studiare, alla luce di
queste disponibilità, e sperando di avere delle disponibilità
maggiori dal punto di vista economico, delle misure sia per le
famiglie che per le imprese, e definire una norma, una legge; ed è
intenzione del Governo portare questa legge nel primo Consiglio di
settembre.
Le possibilità, e qui mi riferisco in ambito degli aiuti alle
famiglie, ovviamente sono varie, una è sicuramente quella indicata
dall'emendamento proposto dalla Lega e da Forza Italia e non mi
ricordo se anche da Pour l'Autonomie, sicuramente una valutazione
dell'Isee, ma non è l'unica. Siamo convinti che si devono fare
delle valutazioni ulteriori, c'è la possibilità, per esempio,
d'intervenire sull'IRPEF regionale o altre possibilità, perché ogni
misura che viene poi scelta, e ogni parametro, può interferire
anche, negli anni successivi, sull'Isee di queste famiglie e
potrebbe comunque determinare delle difficoltà nell'ottenere
eventuali contributi su altre misure.
Questo non vuol dire che non si debba valutare l'Isee come
misura per definire quali sono i fabbisogni e quali debbono essere
le famiglie, ma questo vuol solamente dire che potrebbe non essere
l'unica misura.
È, quindi, intenzione del Governo, come dicevo prima, fare una
valutazione che porterà alla determinazione e alla scrittura di una
norma, una legge in tal senso, sia per quanto riguarda le famiglie
sia per quanto riguarda le imprese, che abbiamo intenzione di
portare all'attenzione del Consiglio regionale al primo Consiglio
di settembre, questo per dare una spiegazione.
Il mio auspicio è quello di poter avere più risorse, perché,
ribadisco, 4 milioni sono pochi, ma era una disponibilità sulla
quale, forse, in un primo momento non pensavo neanche di poter fare
conto, però sicuramente la sensibilità di questo Governo è evidente
in tal senso, così come lo è stata con la legge 15, così come
vogliamo che continui a essere.
Per quanto riguarda alcune osservazioni che sono state fatte,
per esempio per quanto riguarda il problema della disabilità, è un
problema estremamente complesso, polimorfo, di difficile soluzione,
ribadisco molto complesso; sicuramente ci sono delle difficoltà, si
sta lavorando per superarle, non dico che siano state superate ma è
intenzione - ed è quello l'impegno che noi mettiamo tutti i giorni
- di cercare di trovare delle soluzioni.
Se tutto andasse bene non avremmo bisogno di trovare delle
soluzioni perché non ci sarebbero problemi, ma evidentemente la
complessità della materia porta a questo tipo di problematiche.
È stato fatto un accenno a un articolo di giornale riguardo ai
disabili al mare, volevo rassicurare che tutti i disabili o le
persone con disabilità che hanno fatto richiesta potranno fruire
del soggiorno al mare. Giustamente, come è stato ricordato, non si
tratta di grosse cifre, ma qui non era un problema di cifre, era
una questione di appalti, quindi si è cercato in qualche maniera
d'intervenire per poter permettere che, nonostante fosse stato
aumentato il numero di posti per i soggiorni marini delle persone
con disabilità, questi non erano sufficienti, mancavano ancora
quattro posti disponibili e sono stati trovati.
Come dicevo, non è un problema di piccole risorse, ma penso che,
come è stato ricordato, anche delle piccole cose come questa - che
poi ritengo non siano così tanto piccole - possono trovare
soluzione, ma non è una questione di fondi, perché i fondi
sicuramente non mancavano.
Si è parlato anche di passività, della famosa passività
dell'azienda nei confronti delle altre Regioni e degli altri Stati,
di 4 milioni in più che sono stati messi, vorrei intanto ricordare
che la passività della nostra azienda, vi faccio un esempio, dagli
anni 2013 fino adesso, è di circa 20-21 milioni tutti gli anni, noi
stiamo pagando ancora un debito di circa 80 milioni di una
passività sanitaria pregressa di cui paghiamo delle rate annuali di
circa 5 milioni o anche di più, quindi non è sicuramente un
problema di adesso, non è legato all'incapacità di chi mi ha
preceduto, da questo punto di vista, ma perché questo è dovuto in
gran parte al fatto che noi per tutta una serie di prestazioni -
per esempio cardiochirurgiche, neurochirurgiche, interventi per
tumori particolari, esofago, pancreas, fegato - dobbiamo ricorrere
a delle strutture specializzate, ad alta specializzazione
esterna.
Ovviamente in tutto ciò c'è anche la libera scelta di alcuni
valdostani che possono scegliere di andare in altre strutture dove
si sentono più sicuri e dove pensano che il trattamento possa
essere di più alta specializzazione. Sappiamo benissimo che in
tutta Italia ci sono delle strutture particolarmente specializzate
in trattamento di alcune patologie e quindi è anche giusto che i
valdostani possano fare questo tipo di scelte.
Comunque, volevo ricordare che i 21 milioni di passività a cui
venivano sottratti la mobilità attiva, che è di circa 11 milioni,
più o meno la media in questi anni, determina una passività di
circa 9 milioni. È ovvio che va fatta sempre, ed è giusto farla,
un'analisi di questa passività, perché bisogna valutare quali sono
gli interventi che effettivamente vanno fuori Regione perché non si
può dare una risposta e quelli in cui invece magari, non solamente
interventi, qui si parla anche di visite e di tutta l'attività che
potrebbero essere svolte nella nostra Regione e quindi ridurre la
passività.
Questa è un'analisi corretta, ma tenevo a far presente lo
storico della passività della sanità valdostana.
Si è fatto anche un riferimento all'Ospedale di comunità, al
G.B. Festaz; la scelta del G.B. Festaz è stata dettata dalle
indicazioni dell'area territoriale, indicazioni dei medici di
medicina generale, perché sapete che gli Ospedali di comunità
devono essere gestiti da queste strutture. È stata fatta una scelta
anche che salvaguardia la professionalità del personale del G.B.
Festaz. Voi tutti sapete che il personale del G.B. Festaz è un
personale particolarmente qualificato, per cui anche la scelta di
mettere l'Ospedale di comunità all'interno del G.B. Festaz è una
scelta legata al rispetto di queste professionalità.
Mi dispiace quanto ha detto prima la consigliera Guichardaz
dicendo: "Lo potevate mettere in Via Brocherel" ma in Via Brocherel
non avremmo avuto questo personale e avremmo sottoutilizzato il
personale del G.B. Festaz il quale, personale stesso, ricordo
ancora all'inizio del mio incarico di Assessore, erano venute
appunto le infermiere del G.B. Festaz a chiederci se ci fosse
questa possibilità, proprio per salvaguardare questa
professionalità, che ritengo sia corretto fare.
La struttura di Via Brocherel mi piace anche che sia stata
nominata, perché è una struttura che è iniziata nel 1997 e forse
finalmente riusciremo anche ad arrivare alla definizione e alla
fine della costruzione o del completamento dei lavori di questa
struttura dopo 23 anni circa, più o meno da quando i lavori sono
iniziati.
Queste sono alcune considerazioni che ci tenevo a fare,
ovviamente poi sull'Ospedale nuovo ho fatto un'altra parte, non
entro nel merito, queste sono opinioni diverse, se n'è già discusso
ampiamente, io penso che forse sarebbe anche il momento di non
riportarci su questo tipo di argomenti, anche perché le scelte sono
state fatte, quindi sarebbe opportuno, ma questa è un'opinione
personale, non guardare al passato, ma guardare avanti cercando di
far sì che l'Ospedale possa iniziare i lavori di costruzione al più
presto per dare una risposta alle carenze, soprattutto durante la
fase pandemica, legate anche alla struttura ospedaliera.
Presidente -
Sempre per la replica del Governo,
l'assessore Caveri.
Caveri (AV-VdA Unie) -
Devo dire che sarebbe interessante
entrare nel dibattito politico nazionale, quindi quest'incrocio
Roma-Aosta e questo gioco delle parti che è stato descritto in
maniera piuttosto esemplare dal collega Marguerettaz.
Per esempio mi incuriosisce leggere l'agenzia di stampa con
Elisa Tripodi che lascia i 5 Stelle e sono curioso di vedere in
quali forze politiche qui in Valle d'Aosta sbarcherà, non potrà più
mettere il simbolino sui molti comunicati stampa degli amici del
PCP e di ADU.
Devo dire peraltro che è abbastanza singolare in alcuni
interventi questa logica che ricorda Gino Bartali, cioè "Tutto è
sbagliato, tutto è da rifare", con delle specie di
Hellzapoppin
in cui si mette tutto e il contrario di
tutto.
Per cui, soprattutto laddove siamo stati per le singole materie
tirati un po' per la giacchetta, per quel che mi riguarda, laddove
si torna esclusivamente su interrogazioni e interpellanze ponendole
nel dibattito odierno, eviterò di rispondere, molte delle cose sono
già state dette.
Mi permetterei invece di cogliere alcune questioni che possono
essere interessanti, come quelle poste dal collega Aggravi rispetto
alla partecipata delle partecipate, cioè CVA.
Credo che il passaggio che c'è stato in sede parlamentare alla
Camera dei Deputati con l'uscita della Madia, cosa che devo dire
contraddistingueva tutti noi, cioè era una speranza comune di poter
competere sul mercato con tutte le altre società elettriche che, a
suo tempo, avevano fatto questa scelta di poter uscire dalla gabbia
della Madia, credo che questo sia molto importante e in queste
intemperie si somma anche a due circostanze positive, la prima non
casuale che è quella degli extra profitti, per fortuna nella
definizione di questi extra profitti, che ci siamo permessi di
criticare, anche Draghi in questo probabilmente era stato mal
consigliato, perché c'è stata una generalizzazione rispetto
all'idroelettrico che non era concepibile, tuttavia va detto che il
famoso testo che conteneva gli extra profitti, conteneva anche, per
fortuna, una tutela del nostro riparto fiscale, quindi questi fondi
sono poi confluiti all'interno del nostro riparto e questo ci ha
consentito di svolgere una serie di azioni che altrimenti in questo
assestamento - lo potrà spiegare meglio tecnicamente il collega
Marzi - sarebbero stati impossibili.
Aggiungerei ancora che i dividendi di CVA che hanno costruito
un'altra parte del bilancio, erano altrettanto importanti, perché
riportavano sul territorio, a beneficio di tutta una serie di
azioni politiche, questo "Tesoretto" che CVA ha potuto introitare,
quindi era, secondo me, giusto e necessario che poi ci fossero
delle cadute sul territorio.
Io vorrei aggiungere però alcuni elementi, per evitare poi,
quando arriveremo al momento del voto articolo per articolo, di
tornare su alcune questioni che sono importanti, una questione
importante presente all'interno dell'assestamento è l'assicurazione
di una serie di finanziamenti per il periodo di programmazione
21-27 su diversi fondi, che io ritengo essere particolarmente
significativi come l'Italia-Francia, che resta in Interreg
l'aspetto principale della cooperazione territoriale senza nulla
togliere a quella parte meno impegnativa in termini economici che è
l'Italia-Svizzera.
Molto importante è l'FSE, che alimenta diversi Assessorati,
guardo Gigi al mio fianco, sono effettivamente dei fondi che sono
estremamente preziosi, potrei parlare anche del FESR e del PSC,
vorrei dire che la decisione della Giunta di rafforzare gli affari
europei è, dal punto di vista politico, molto importante, l'abbiamo
fatto con una delibera di poche ore fa, in cui ci si rende conto
che alla fine il motore degli affari europei, ma anche di coloro
che nei diversi Assessorati si occupano di affari europei, ci porta
a poter spendere, negli anni a venire, cifre estremamente cospicue,
350 o 400 milioni a seconda di come li si veda, e questo prescinde
dai fondi del PNRR.
C'è poi qui, nell'assestamento, la soluzione di problemi annosi,
come quello - nei rapporti in particolare con Inva - del
rafforzamento dei sistemi informatici della scuola e anche
consentire ai nostri sistemi informatici di meglio parlarsi con
quei sistemi della scuola nazionale, con i quali negli anni non
abbiamo interagito e che sono estremamente significativi.
Aggiungerei che abbiamo messo un milione per tutta una serie di
necessità di accertamenti sulle scuole comunali, quindi questo, voi
capirete, permette anche di entrare nel solco di quel tema delicato
della programmazione edilizia scolastica anche a fronte, non lo
ripeterò qui perché non vorrei essere noioso, della problematica
del calo demografico.
Una particolarità di una parte dei finanziamenti dati al mio
Assessorato riguarda degli approfondimenti necessari, uno è stato
citato dalla collega Guichardaz in positivo - quella non era una
parte alla Bartali - cioè la possibilità di poter approfondire in
maniera seria il futuro dell'Università della Valle d'Aosta, della
quale siamo tutti un po' al capezzale per capire quali saranno le
prospettive future, ma aggiungeremo anche una riflessione sul
Conservatoire, tema che è caro ad alcuni colleghi della Lega,
perché, anche qui, dobbiamo capire le prospettive, e l'unico modo
per farlo sono gli aspetti comparativi, cioè capire dove va la
nostra Università, se comparata a delle strutture universitarie,
degli Atenei che siano un po' simili a noi.
Poi devo dire, avendo all'epoca il mondo della scuola fatto dei
sacrifici con dei tagli, mediamente del 5%, a diverse istituzioni
scolastiche, la SFOM, le scuole paritarie... tutto questo è stato
ripristinato tenendo conto, anche nelle scuole paritarie come nelle
nostre scuole, di tutta una serie di aumenti dei costi che sono
dovuti in particolare alla crisi energetica.
Aggiungerei un tema delicato che è stata un po' la polemica
pubblica: con il Presidente Lavevaz abbiamo incontrato i professori
universitari che erano preoccupati degli assegni di studio, degli
assegni di ricerca degli insegnanti, abbiamo previsto in questo
assestamento ventiquattro ricerche, ventiquattro assegni di
ricerca, che vanno a colmare quella preoccupazione che era emersa
in occasione dell'approvazione del bilancio dell'Università.
Ci sono poi altre cose che avrete visto, l'articolo 9, questa
soluzione di un problema annoso a Pont-Saint-Martin, della presenza
del Conservatoire e della SFOM oggi situati in una struttura come
il bocciodromo Clerin che non era particolarmente utile e
particolarmente funzionale per la musica. Vorrei aggiungere infine
un piccolo stanziamento che abbiamo previsto per seguire ancora
meglio le politiche per la montagna; le politiche per la montagna
sono una materia che nella conferenza dei Presidenti è stata
assegnata alla Valle d'Aosta e che ho l'onore di poter seguire, noi
avremo alla fine del mese di settembre, dopo le elezioni, una
presenza di Assessori alla montagna di tutta Italia per fare un po'
il punto della situazione su argomenti di grandissima delicatezza,
come il cambiamento climatico, di cui in questi giorni e in queste
settimane siamo tutti vittime.
Riaffermo semplicemente che questa "manovrina" ha tenuto conto
di una serie di necessità sia nelle spese correnti, laddove è stato
possibile, sia nelle spese d'investimento, non mi infilo in storie
che i Lavori pubblici seguono di più, ma anche la questione
dell'Università e del suo completamento è significativa e bisogna
anche guardare avanti con la nuova finanziaria rispetto a scelte
molto delicate che dovremo fare in particolare per le scuole
superiori della nostra Regione, soprattutto all'interno del Comune
di Aosta.
La dialettica politica ci porta nella logica di scontro
maggioranza e opposizione ad avere talvolta degli stridii o degli
atteggiamenti dialettici, perché questa è, per fortuna, la logica
della democrazia.
Credo, però, che tutto sommato, stante l'attuale situazione, e
anche le preoccupazioni che ci sono per l'inverno che verrà, lo
sforzo che la Giunta ha fatto, ciascuno nei propri settori, è
quello di fare bene, se possibile, anche se naturalmente si può
sempre fare meglio.
Presidente -
Si è prenotato l'assessore Bertschy.
Bertschy (AV-VdA Unie) -
Qualche piccola considerazione
rispetto ad alcuni dei temi che sono stati portati in aula, sia
attraverso la relazione da parte dei relatori di minoranza, direi
puntuale su tutta una serie di aspetti, seppur con una
sottolineatura politica che correttamente arriva dal ruolo del
relatore e poi anche per dare una visione di questo provvedimento,
contestualizzandolo rispetto al lavoro politico e amministrativo
che stiamo facendo.
Come avevamo detto nella fase di presentazione del bilancio, su
alcuni Assessorati erano state fatte delle valutazioni - direi in
maniera molto intelligente e matura da parte del Governo e della
maggioranza - per far sì di mettere a disposizione delle risorse
necessarie nei primi mesi dell'anno per quegli Assessorati che
avevano necessità di iniziare o portare avanti dei lavori in quel
momento, impegnandoci, però, in assestamento ad andare a completare
l'assegnazione delle risorse per altri settori, uno di questi
riguarda, in particolare, gli impianti a fune.
Quindi se è vero che oggi appare una cifra molto importante,
purtroppo data dall'aumento spaventoso che il costo delle materie
prime e dell'energia sta producendo su qualsiasi tipo
d'investimento, in particolare su questo degli impianti dove, come
è noto, la concorrenza e la competitività non sono parte del
sistema; risulta quindi rilevante ma è a completamento di un lavoro
che era iniziato con l'assegnazione del bilancio.
Questo provvedimento va visto in questa fase particolare di una
situazione politica ancora straordinaria, io non credo che né a
livello, nazionale, europeo e mondiale ci saremmo mai aspettati di
trovarci ancora una volta in crisi e con delle difficoltà da
affrontare che mettono in difficoltà qualsiasi gestione pubblica e
privata, perché continua a esserci difficoltà a programmare, ma non
tanto per la capacità o meno dei vari Governi, ma perché si
continuano a presentare situazioni straordinarie.
Io credo che la siccità di quest'ultimo periodo, dopo la guerra,
nessuno la poteva prevedere ed è un grosso danno che si sta
rilevando. Di pochi minuti fa le notizie che riguardano situazione
dei nostri pascoli e dei pascoli un po' in tutto il territorio.
Ci sono situazioni che sono indipendenti dalla capacità o meno
di un Governo, sono situazioni che stanno veramente appesantendo il
lavoro di tutti, mettendo in difficoltà il lavoro di chi sta
cercando, nel caso nostro, di governare al meglio le proprie
politiche.
Detto questo, non deve essere un alibi, come non deve essere mai
un alibi, quando si affrontano delle responsabilità, dover
affrontare delle difficoltà e delle emergenze, però bisogna tenere
tutto questo nella giusta considerazione.
Nel presentare i nostri provvedimenti, è corretto che chi li
analizza li possa vedere e possa sottolinearne le criticità, noi li
dobbiamo inquadrare nella strategia generale.
Questo provvedimento è parte di un percorso che sta nel bilancio
regionale, nell'arrivo dei prossimi fondi comunitari che sono alla
conclusione di una lunga fase di programmazione; noi se non prima,
i primi mesi dell'anno avremo finalmente a disposizione le risorse
del FESR e del fondo sociale che daranno, oltre a un'assegnazione
di risorse pubbliche, anche compimento a delle strategie che sono
già evidenziate e che saranno a completamento di altri
programmi.
Abbiamo approvato per esempio il documento sull'adattamento ai
cambiamenti climatici con il quale abbiamo iniziato ad analizzare
delle azioni che avranno bisogno di un supporto di risorse e
d'iniziative.
Il FESR prevederà molte delle iniziative che mettiamo a
disposizione, per esempio per i programmi sull'energia; il fondo
sociale ha molte iniziative che riguardano il lavoro, l'inclusione
sociale, l'inclusione lavorativa e i tempi di conciliazione, quindi
ci sono molte cose che vanno inserite perché se si legge un
provvedimento in maniera asettica, è ovvio che non si può che
coglierne delle criticità. Se questo provvedimento viene invece
letto come parte di un percorso, è un po' più semplice spiegarlo e
introdurlo.
Io mi ritrovo molto nelle valutazioni che ci sono state finora,
anche rispetto al metodo, che abbiamo anche un po' imparato in
questi due anni di continue difficoltà ad adottare; ricordo sempre
che nella prima fase della pandemia abbiamo lavorato con urgenza
per mettere in campo dei provvedimenti, tra l'altro in una
situazione di ordinaria amministrazione e di straordinaria
amministrazione direi, e in tutti questi due anni - lo sottolineo
perché lo ritengo un valore positivo del Consiglio regionale, in
particolare di questa legislatura - seppure nella distinzione dei
ruoli, c'è sempre stata grande, in particolare su quei
provvedimenti, collaborazione da parte della maggioranza rispetto
all'opposizione, alla minoranza e da parte della minoranza nei
confronti della maggioranza.
Anche se in questo caso non abbiamo avuto tavoli di lavoro
aperti, per quello che ci riguarda noi utilizzeremo gli spunti e le
proposte che sono state fatte, sicuramente nei lavori che porteremo
avanti nel definire le leggi, però quello che ci ha insegnato la
situazione straordinaria è di darci un metodo e di non lavorare in
emergenza e con urgenza senza studiare le cose, perché
l'utilizzo... visto che di risorse non ne abbiamo tantissime, o
meglio, ne vorremmo sempre avere di più, ma non possiamo fare come
lo Stato che lavora a debito, sia sulla parte d'investimento che
sulla parte corrente, noi dobbiamo lavorare con le risorse che ci
sono assegnate o con quello che recuperiamo, quello che possiamo
fare è cercare di ponderare bene i nostri interventi sia sotto il
profilo della proposta legislativa, sia sotto il profilo
dell'organizzazione legislativa e normativa, perché poi, come
abbiamo visto in alcune occasioni, le leggi se sono scritte bene, i
provvedimenti se sono scritti bene, sono anche di più facile
attuazione per le nostre strutture e di più facile utilizzo per i
cittadini.
Quindi l'idea di costruire un fondo ha una doppia finalità, e
vengo all'articolo 46: da una parte mettere a disposizione delle
risorse che non sono definitive, lo abbiamo detto nell'audizione,
lo ha detto il collega Barmasse: noi cercheremo ancora di avere a
disposizione altre risorse, sia ricercando delle maggiori entrate
sia cercando di fare quello che, giustamente, viene suggerito -
seppure con un impegno che, poi spiegherà meglio l'assessore Marzi
come non lo si possa affrontare in questa fase - sia facendo bene
attenzione ad andare a ricercare un utilizzo delle risorse - da qui
a fine anno mancano quattro-cinque mesi - nella maniera più
efficace possibile.
Quindi tutte quelle risorse che potranno essere messe a
disposizione, in particolare in parte corrente, per aumentare gli
attuali 4 milioni di euro, dovranno essere messe a disposizione,
sia con maggiori entrate che con eventuali risparmi sulla spesa,
però ponendo bene l'attenzione al fatto che dovremmo capire - e qui
mi allineo completamente all'intervento del collega Marguerettaz -
come rendere complementari i nostri lavori con quelli che sono
stati fatti, tra l'altro, a breve, avremo un ulteriore
provvedimento, che è stato annunciato, di circa 14 miliardi da
parte del Governo nazionale.
Vengo a una delle cose che dovremo discutere: se sul piano
nazionale il Governo - Lega, Forza Italia, PD - ha posizionato
l'intervento a favore delle famiglie a 12 mila euro fascia Isee,
noi dovremo capire se andare oltre, se intervenire sopra quella
cifra, se intervenire per quella cifra in una maniera e per una
fascia Isee più alta in un'altra maniera...
Certo che più risorse avremo a disposizione, più sarà semplice
fare degli interventi.
Dovremo capire se mettere in gioco, come la proposta che avete
fatto, un voucher, oppure se intervenire direttamente alla fonte
sull'IRPEF.
Qualche giorno in più di studio ci permetterà di presentarci ai
primi di settembre con un provvedimento che metteremo a
disposizione della Commissione quanto prima per arrivare in aula il
20-21 settembre con una legge che darà tutte le indicazioni
necessarie per poi intervenire nei primissimi giorni
dell'autunno.
È un po' in questa maniera che intenderemo lavorare, in maniera
come sempre costruttiva e aperta e a disposizione per fare la
migliore legge nei confronti dei nostri cittadini, cercando però di
avere ben bene l'attenzione su quello che è la nostra difficoltà ma
è la difficoltà di tutti i Governi, soprattutto a questo punto a
livello nazionale, di un Governo che non c'è più.
Questa mattina c'è stato un incontro tra Assessori regionali -
per una piccola parte, ho potuto seguirlo - con il ministro
Cingolani: si annunciano, come si è detto più volte, tutta una
serie di strategie, a livello nazionale ed europeo, questa mattina
si è sottolineato come, purtroppo, per attuarle manchino ancora dei
provvedimenti o alcuni provvedimenti vadano sostituiti.
Il tema delle comunità energetiche... è stato annunciato qui
anche nella sua visita: i bandi di prossimo arrivo sono tutti i
bandi a finanziamento e non a contributo e questa mattina ci è
stato detto che si sta tentando di modificare questi bandi come
avevano chiesto le Regioni per andare a contributo e rendere
complementari questi contributi con i provvedimenti regionali,
perché tutte le Regioni stanno andando.
Quindi a volte la lettura della singola iniziativa regionale
viene a far mancare una strategia che però si porta avanti
nell'insieme e purtroppo non sempre la velocità di queste due
strategie o delle due azioni rende possibile completare il lavoro
nei tempi che ci si dà.
Noi con il provvedimento sull'assestamento e sulla variazione,
perché si tratta di due provvedimenti, stiamo cercando di dare una
risposta a quello che si presenta in questo momento come necessità,
di sostenere i maggiori costi che le imprese hanno nel portare
avanti i propri investimenti, anche questo è un intervento
preventivo di programmazione, perché abbiamo letto qualche mese fa
come la difficoltà degli appalti in corso, senza un adeguamento dei
costi che le imprese devono sostenere, ha creato dei grossi
problemi alle stesse imprese, e quindi all'occupazione, al lavoro;
in questo caso si interviene in maniera preventiva mettendo a
disposizione maggiori risorse, proprio per cercare di creare le
migliori condizioni perché il lavoro non si fermi.
Segnalo ancora due cose positive in queste grandi difficoltà che
stiamo vivendo: abbiamo messo un milione di euro per la legge 6,
maggiori finanziamenti sulle due procedure, quelle sotto i 50 mila
e quella sopra i 50 mila.
Gli investimenti sono la legge 6 e la legge sull'innovazione per
le imprese artigiane e industriali; la legge 6, per le procedure
sopra i 50 mila euro di investimento, è tornata ai livelli
pre-Covid, addirittura abbiamo un utilizzo maggiore di risorse.
Sono segnali positivi e vuol dire che le nostre imprese stanno
comunque cercando d'investire, di reagire per tenere alto il
livello della qualità della propria produzione in un momento di
grande difficoltà e a breve, a fine settimana, saremo in Bassa
Valle a visitare un'azienda che utilizzerà per la prima volta le
risorse messe a disposizione dalla legge 8 e anche questa è una
cosa molto positiva in un momento appunto di difficoltà.
Quindi con l'impegno politico che dobbiamo garantire, con le
azioni che si stanno mettendo in campo e con il contributo di
tutti, bisogna stare vicino alle nostre imprese, dargli la migliore
risposta, aumentare le risorse a disposizione delle famiglie se
troveremo queste risorse per cercare... Dico l'ultima cosa che ci è
stata segnalata stamattina: una volta che si sarà fermato il prezzo
del gas - e speriamo che riescano i Governi nazionali a farlo
insieme alla comunità europea - capire a che punto e a quale
livello d'intervento potremo metterci a lavorare per dare la
migliore risposta, perché da qualche mese stiamo rincorrendo costi
al rialzo senza che poi questi si fermino e che permettano di fare
definitivamente una programmazione sull'utilizzo delle risorse da
mettere a disposizione.
Io ringrazio per il contributo e ringrazio sempre anche per la
volontà che c'è da tutte le parti di mettersi a disposizione; la
lettura che la maggioranza dà in un momento di così grande
difficoltà e che con queste risorse si è data la risposta puntuale
a dei problemi sui quali dobbiamo intervenire, inserendo però
questo provvedimento dentro una strategia che è quella del
bilancio, della programmazione di fondi e soprattutto anche
dell'utilizzo del PNRR.
Presidente -
Sempre per la replica, l'assessore Marzi ne
ha facoltà.
Marzi (SA) -
A mio modesto avviso, nel momento in cui ci
troviamo ad analizzare un atto di questo genere, bisogna, sia
politicamente che amministrativamente, portare a una sintesi.
La sintesi parte brevemente con i ringraziamenti, perché siccome
il tempo è poco, conviene ringraziare velocemente tutti coloro i
quali hanno collaborato - parlo ovviamente a livello di Consiglio
gli uffici - ad arrivare con qualche giorno d'anticipo a discutere
la legge di assestamento in Consiglio regionale, quindi di
conseguenza a fare una serie di valutazioni.
Da questo punto di vista mi corre l'obbligo di cominciare
naturalmente con i colleghi di maggioranza che hanno affrontato sia
amministrativamente che politicamente l'atto e - chi mi ascolta lo
sa - anche il collega di minoranza che è intervenuto, secondo me in
maniera assolutamente corretta sia da un punto di vista politico
che amministrativo. A mio modesto avviso oggi il discrimine è
quello.
Partiamo con una brevissima narrazione di alcuni aspetti senza
voler per forza di cosa annoiarvi tutti. In realtà questa legge di
assestamento, come sempre capita in amministrazione, parte da un
momento specifico, cioè parte nel momento in cui abbiamo affrontato
la finanziaria regionale.
Nel momento in cui abbiamo affrontato la finanziaria regionale,
noi abbiamo visto un incremento delle spese correnti di 71, quasi
72, milioni di euro perché necessarie a un momento di assoluta
crisi. In quella occasione avemmo a dire, nelle due aule
fondamentali per analizzare la finanza regionale, che veniva
"Sacrificato" temporaneamente l'approvvigionamento di risorse
finanziarie per investimenti a favore delle spese correnti
soprattutto destinate a un ambito, quello socio-sanitario, che
vedeva crescere la spesa da 262 milioni di euro stanziati nella
finanziaria regionale del 2021 a 289 milioni di euro stanziati
nella finanziaria regionale del 2022.
La scelta fu anche quella, visto che l'idea era quella che
l'avanzo di amministrazione probabilmente, quello disponibile nel
2022, non sarebbe stato possibile spenderlo in titolo 1, è stata
anche quella di mettere subito in disponibilità - cosa condivisa
con gli enti locali valdostani - ben 10 milioni di euro per tutte
le leggi di settore collegate alla 48 di matrice
socio-sanitaria.
Per fortuna che l'abbiamo fatto, perché l'abitudine del passato
era quella, in fase di assestamento di finanziare questo tipo di
spese, per fortuna che l'abbiamo fatto in quella sede a proposito
di programmazione perché altrimenti tutti quanti noi ci saremmo
trovati sicuramente in difficoltà perché prima di tutto siamo dei
cittadini valdostani che abitano in Comuni con tutta una serie di
necessità personali e familiari assolutamente legittime.
Venendo a questo tipo di narrazione, in quell'occasione abbiamo
detto che le spese correnti crebbero di quasi 72 milioni di euro,
mentre invece la parte in titolo 2 neanche in maniera inerziale
perché, vado a memoria, ma più o meno stiamo parlando di una
crescita che vide di fatto salire le spese in titolo 2 da 274 a 276
milioni di euro.
Ecco che quindi in questo racconto e in questa preparazione del
secondo tempo del libro, un intervento dedicato all'assestamento
per il conto capitale e quindi per il titolo 2 in merito all'avanzo
disponibile, arriviamo alla legge di assestamento; legge di
assestamento che interviene mettendo in disponibilità, e quindi mi
ricollego e ringrazio i due relatori di maggioranza e minoranza
perché nei loro interventi che ovviamente sono dovuti - come
richiamato dal collega Aggravi - ma comunque possono essere anche
connotati di una serie di corbellerie, mentre non soltanto non lo
sono ma in realtà in maniera assolutamente divisa e da prospettive
diverse, narrano la realtà; lo fanno naturalmente con tutta la
necessità del caso, sia da un punto di vista amministrativo che da
un punto di vista politico, soffermandosi soprattutto su un aspetto
non secondario, che è quello dell'obbligo di spendere l'avanzo
disponibile praticamente in titolo 2.
Per cui questa legge di assestamento, come richiamato dai
colleghi che sono intervenuti, mette in disponibilità, con un arco
temporale ben definito, ben 191 milioni di euro.
Di questi, 113 milioni di euro possono essere spesi, semplifico,
per investimenti, per il titolo 2 della spesa.
Che cosa sono questi benedetti investimenti per quei poverelli
che sono più o meno sopravvissuti dalle 9 di questa mattina ad
oggi? Ma serve anche nel lasciare traccia nella narrazione
consiliare.
Gli investimenti sono tutti quei fondi che vengono messi in
spesa per accrescere il patrimonio dell'ente, nel caso specifico
della Regione autonoma Valle d'Aosta, questo è il titolo 2. Mentre
il titolo 1 è ciò che permette alla macchina amministrativa di
sopravvivere: di sopravvivere, di contribuire, di dare una mano al
territorio; non viene definito di volta in volta tanto per essere
chiaro questa volta qua, ma esiste una roba che divide e decide che
cosa è titolo 1 e che cosa è titolo 2.
Abbiamo di fatto previsto quindi che, alla faccia della mancanza
di programmazione, ma qui scendo nel fatto che io faccio parte di
un Governo regionale, quindi nel presentare un atto comunque non
soltanto lo difendo ma ne vado orgoglioso, ma non semplicemente
perché faccio l'Assessore alle finanze, ma perché è necessario fare
una serie di distinguo rispetto al fatto che una serie di spese, a
proposito del fatto che c'è stata una programmazione, è
assolutamente necessaria e viene inserita in quest'atto e viene
inserita perché ce n'era necessità.
Primi fra tutti sono stati richiamati - ad esempio dal collega
Grosjacques e dal collega Chatrian - i rapporti tra la Regione
autonoma Valle d'Aosta e il territorio per il tramite degli enti
locali.
Nella legge 22/2015 un articolato di riferimento, il 27,
prevedeva il fatto che si potesse dare risposta con i fondi che
allora vennero decisi all'unanimità alle necessità di
programmazione da parte degli enti locali.
È quindi stata fatta la scelta in un rapporto diretto con il
CELVA di dare la possibilità d'intervenire in programmazione, dando
l'opportunità agli enti locali di continuare a programmare; questa
era una loro necessità e ciò viene fatto con dei distinguo che
naturalmente sono oggettivi e cioè quelli della popolazione.
Altro aspetto non secondario, la tutela del territorio
richiamata un po' da tutti i colleghi che sono intervenuti, a
partire dal collega Cretier, che narra un territorio che tutte le
volte che ci troviamo di fatto ad analizzare in questo Consiglio, è
un territorio assolutamente particolare.
È cosa delle ultime settimane il fatto che la Regione autonoma
Valle d'Aosta sia stata chiamata ad esempio - e questo naturalmente
parte dall'Amministrazione - perché l'amministrazione è: operare in
continuità, da sempre.
Il territorio valdostano, limitiamoci alla parte repubblicana, è
un territorio delicatissimo, è un territorio imponente, è un
territorio che richiede una serie d'interventi che naturalmente
devono essere affrontati in maniera completamente diversa.
Noi viviamo in una Regione che fa cose che le altre Regioni non
fanno, per cui tutte le volte, a seconda del caso, che trattiamo un
tema piuttosto che un altro, quello ultimo è legato ahimè a rischio
glaciologico, ma, a tutti gli effetti, invece, l'Amministrazione
viene fatta appunto in continuità e quindi gli investimenti di
riferimento sono assolutamente necessari in questo momento: così
viene fatto.
Non ultimo - e qui lascio aperto naturalmente il campo a tutte
quante le iniziative collegate alla legge di assestamento e poi
dopo a tutte le iniziative presenti in Consiglio - il tema
dell'acqua.
È verissimo il fatto che spesso in questo Consiglio sono stati
richiamati temi di questo genere a tutti gli Assessori coinvolti,
perché sono tanti gli Assessori interessati a trattare in maniera
diversa il tema dell'acqua, però è altrettanto vero che il tema
dell'acqua non soltanto ha visto nelle ultime settimane finalmente
portare il piano territoriale delle acque in discussione in III
Commissione, ma ha visto anche, nel corso del tempo, approvare, ad
esempio, con quello che una volta era il DDL 59, la legge 7/22,
richiamando una serie d'interventi straordinari con l'approvazione
di un piano d'ambito da 449 milioni di euro e una parte di quello
inserito in quel documento che poi è stato trattato in Consiglio,
guarda caso fa parte di questa legge di assestamento.
Ultimo aspetto è legato a una dinamica, quella dei prezzi.
Spesso sono stati fatti degli interventi rispetto - come richiamato
tra l'altro anche dalla relazione del collega di minoranza - al
fatto che il tema doveva in una qualche maniera essere
trattato.
Ebbene, a proposito di programmazione, del fatto che nella
relazione di un atto si parte da lontano, pensate solo ed
esclusivamente al fatto che il 18 di luglio è stato approvato il
nuovo prezzario della Regione autonoma Valle d'Aosta, ma questo era
già partito a giugno del 2021. Che cosa è successo tra il giugno
del 2021 e luglio del 2022? Due deliberazioni, quella di novembre
del 2021 e di aprile del 2022 che in una qualche maniera
prevedevano un percorso, uno di questi percorsi, condivisi con i
portatori di interessi del settore edile, era anche quello che, nel
momento in cui si sarebbe arrivati a poter mettere dei fondi in
titolo 2, lo si sarebbe fatto attraverso dei fondi dedicati.
Gli interventi di materia economica - e qui veniamo all'ultima
parte del mio intervento - quindi una narrazione, un aspetto di
natura programmatorio, naturalmente in capo a una maggioranza
politica, per cui non è assolutamente necessario che questo venga
apprezzato, però è giusto narrarne anche, assolutamente, la storia
e, per quanto possibile, anche la programmazione.
È particolare sentir raccontare da tutta una serie di parti
politiche presenti in questo Consiglio che il fondo messo in
disponibilità non crei sviluppo economico per due motivi
fondamentali.
Perché naturalmente l'utilizzo del titolo 2 per la parte di
fondo, circa 15 milioni di euro sul 2022, prevede una sua
temporaneità e anche temporalità.
L'aspetto invece legato agli interventi o all'utilizzo di tutto
quello che arriva dalla partecipata delle partecipate regionali-
per citare il collega Luciano Caveri - nel momento in cui si
interviene sui prossimi anni, naturalmente è anche una possibilità
di programmare rispetto a dei portatori di interesse, a degli
operatori economici di un settore dedicato in maniera trasversale,
che naturalmente hanno assoluta necessità di avere continuità per
poter seguitare a operare, sia da un punto di vista economico che
da un punto di vista sociale, perché naturalmente hanno dei
dipendenti che operano in quel settore.
Veniamo alla parte più politica di questo assestamento: durante
tutta quanta l'esposizione di quest'assestamento e anche in una
serie d'iniziative che si sono rincorse durante la giornata di oggi
e anche nel passato, tutti quanti noi ci siamo soffermati su un
tema, l'abbiamo fatto tutti più o meno lambendolo, citandolo,
utilizzandolo come "Causa" piuttosto che "Conseguenza", cioè il
fatto, come ho citato poc'anzi, che con un cambio epocale come
quello dell'assestamento 2022, nell'applicazione dell'avanzo libero
2021 da 113 milioni di euro, non si possa spendere in parte
corrente.
Questa materia per chi ci ascolta sembra una questione di lana
caprina piuttosto che politichese, però, di fatto, negli ultimi
anni di questa Regione, per non parlare poi dopo dell'importanza
che una volta avevano le leggi di assestamento da un punto di vista
politico amministrativo, le leggi di assestamento del passato
determinavano la finanziaria regionale reale. Quello che è
fondamentale capire è la rivoluzione copernicana che questo ha
comportato nel momento in cui ci siamo trovati a non poter fare più
determinati tipi di cose.
È stata richiamata la legge 8/2020, la legge 15/2021, la legge
22/2021, cioè diciamo le ultime tre leggi di assestamento. Quanti
denari hanno messo economicamente in circolo queste 3 leggi? 290
milioni di euro.
Oltre a essere stato fondamentale da un punto di vista
metodologico e quindi, come dire, - richiamo sia il collega
Bertschy che il collega Aggravi - era assolutamente fondamentale
anche la cifra di cui stiamo parlando, 290 milioni di euro.
Ora se questi 290 milioni di euro si sono in parte assolutamente
preponderante potuti spendere in titolo 1 invece che in titolo 2,
non è quindi una cosa secondaria, né per motivi legislativi e
normativi, né per l'impatto che questo tipo d'interventi voluti da
tutti e ai quali tutto il Consiglio ha collaborato, abbia avuto
come conseguenza sul tessuto economico.
Ecco che quindi quando io sento in quest'aula per l'ennesima
volta rappresentare Alfa e negare Omega, parlare di bianco e poi
raccontare di nero, c'è qualcosa che non quadra.
È vero che le monete sono fatte di facce che a volte sono
positive e negative, ma a tutti gli effetti c'è qualcosa che non
quadra quando si mette in premessa di un intervento di natura
politica il fatto che è vero che si può spendere solo in titolo 2 e
il secondo dopo s'impegna tutta l'Aula consiliare citando soltanto
spese di parte corrente.
C'è qualcosa che non quadra.
Allora oltre alla narrazione di un atto amministrativo da 191
milioni di euro, faccio presente che Regioni a noi prossime guidate
da governatori di parte politica che, a quanto pare, dovrebbero
insegnare alla Valle d'Aosta come fare non sono neanche ancora
arrivate ad approvare il rendiconto a fine luglio quando entro il
31 di luglio bisogna approvare l'assestamento, per cui mi sento di
dire che va bene il dibattito politico in Valle d'Aosta, però
diciamocelo, colleghi, sperando che tutto vada bene e ci salutiamo
per la prossima campagna elettorale, con l'aiuto di tutti, tendiamo
largo circa a essere almeno bravi, non dico più bravi di altri ma
almeno bravi, perché permetteremo alla nostra cittadinanza, al
nostro "Popolo" per quello che c'è scritto dietro di noi, di fatto
di poter vivere una campagna elettorale, la prossima, con una legge
di assestamento approvato e con 191 milioni di euro messi in
disponibilità.
Perché sto dicendo tutto questo? Perché ho citato la 8, perché
ho citato la 15, perché ho citato la 22? Perché la 8, la 15 e la 22
sono i primi avanzi liberi, quindi disponibili, di cui la Regione
autonoma Valle d'Aosta ha potuto beneficiare dopo che per tre anni
non ha potuto avere avanzo disponibile, per cui tutto quello che
viene dato per scontato, tutto quello che viene raccontato, a volte
non lo è.
Ho sentito parlare oggi del fatto che questo benedetto avanzo
disponibile e questa benedetta legge di assestamento doveva mettere
in disponibilità questi 113 milioni di euro in contributi e quindi
in Titolo 1.
Ebbene, bisognerebbe spiegare a questi colleghi - che magari nel
2017 hanno avuto la fortuna pro-tempore di essere anche Presidenti
della Regione - che in quell'anno lì il disavanzo finanziario, non
avanzo finanziario della Regione autonoma Valle d'Aosta, è stato di
278 milioni di euro, e quel disavanzo tecnico ha obbligato la
Regione autonoma Valle d'Aosta fino al 31 dicembre del 2019 a non
avere un avanzo disponibile, quindi, di conseguenza, non avendo un
avanzo disponibile da non poterlo spendere né in Titolo 1 né in
Titolo 2.
Ora nella vita a volte capita la sventura, io lo posso anche
capire, nel senso che si avanza e si amministra in continuità,
succedono delle robe, può capitare, però se poi dopo capita di
andare ad amministrare nei due anni nei quali avvicendandosi vari
Presidenti, partiti, movimenti, linee eccetera, di fatto non becchi
un euro perché l'euro non c'è, anzi, sei obbligato dal primo
gennaio 2016 al 31 dicembre del 2019 a dover colmare un disavanzo
tecnico a 278 milioni di euro, ebbene, voglio dire, senza che i
soldi ci siano, in cosa investi? In Titolo 1, in Titolo 2, in
imprese, in famiglia? No, stai a guardare altri che giocano.
Qui stiamo facendo e dando risposte scontate sicuramente
migliorabili - cito il collega Marguerettaz - sicuramente
migliorabili, e ciò è opinabile, è un'opinione. I fatti, come
giustamente da lui richiamati, sono che a tutti gli effetti oggi
presentiamo un DDL che impegna 191 milioni di euro. Evidentemente
questi 191 milioni di euro ci sono e quindi che piaccia o no,
migliorabile o meno, di parte politica, è un dato di fatto che è
possibile che entro la giornata di domani si arrivi in votazione e
si dia quindi la possibilità con qualche giorno di anticipo alla
Regione autonoma Valle d'Aosta di fare tutta una serie d'interventi
in parte rilevante in termini d'investimenti - cosa che tra l'altro
come ho detto poc'anzi avevamo programmato - e in parte invece di
parte corrente, ma anche la parte corrente è una parte di cui
abbiamo necessità.
Faccio un esempio, visto che qui spesso lo sento narrare, la
parte inserita in questo disegno di legge che riguarda le spese
socio-sanitarie della nostra Regione arriva a portare le spese in
questione, nel 2022, a quasi 300 milioni di euro.
Ditemi voi se in una qualche maniera non c'è attenzione da parte
di questo Governo verso chi in questo momento sta vivendo una crisi
e, non ultimo, se il Titolo 2 si chiama "Spese di investimento",
stiamo tra l'altro rispondendo anche alla necessità che tutto il
tessuto economico e sociale possa di fatto investire.
Presidente -
Sempre in fase di replica, il presidente
della Regione Lavevaz.
Lavevaz (UV) -
Una breve replica anche io. I miei
colleghi hanno fatto delle repliche molto precise entrando nello
specifico in maniera puntuale, quindi voglio fare qualche
considerazione più di ordine generale senza entrare nel merito dei
numeri, che sono stati ampiamente trattati in maniera molto
corretta.
Parto, però, senza voler essere ripetitivo, dalle ultime
considerazioni che ha fatto il collega Marzi in conclusione; in
particolare, voglio ancora sottolineare anche io, perché da qui
partono le mie considerazioni successive, che forse non si è capito
- probabilmente in quest'Aula in maniera magari strumentale si è
fatto finta di non capirlo, ma sicuramente fuori non si è capito,
perché si tratta di questioni molto tecniche, come ha detto il
collega Assessore alle finanze - che quest'anno l'assestamento che
portiamo di fatto è una doppia legge: c'è una legge di assestamento
e c'è una variazione di bilancio. È stato detto e ridetto.
Il collega Marzi ha fatto un excursus rispetto agli ultimi
assestamenti che, seppur in vigore del Decreto legislativo 118,
hanno avuto delle deroghe importanti che hanno permesso in qualche
modo di gestire in maniera molto libera l'avanzo di
amministrazione,: quindi, in buona sostanza, abbiamo potuto fare un
po' "Quello che volevamo", nel senso che abbiamo potuto utilizzare
l'avanzo di amministrazione - quindi il nostro assestamento - in
parte corrente: abbiamo fatto delle leggi importanti, le abbiamo
fatte insieme, delle leggi anticrisi, condividendo delle priorità
eccetera.
Quest'anno è un'altra storia: abbiamo davanti - spero che domani
in giornata lo approveremo - un assestamento che in qualche modo è
storico, perché per la prima volta nelle ultime legislature è un
assestamento totalmente dedicato agli investimenti. Questo è il
primo punto; l'abbiamo detto in tre o quattro ma lo voglio ancora
ripetere.
Dall'altro lato avevamo una variazione di bilancio che è
un'eccezione legata in maniera straordinaria all'assestamento; a un
certo punto abbiamo anche ragionato se non fosse il caso di fare
due leggi, due provvedimenti separati, cioè portare l'assestamento
e poi portare la variazione di bilancio. Siamo alla vigilia della
pausa estiva, quindi abbiamo detto: "Per economicità di tempo e per
mettere in campo queste risorse quanto prima, portiamo le due cose
insieme", ma qua oggi si è fatto un mix strumentale di questi due
provvedimenti in maniera del tutto fuorviante, perché si sono
mescolate le spese d'investimento con quelle correnti in un
miscuglio totale. "4 milioni per le famiglie sono pochi, ce ne
andavano 100" - ha detto il collega Marquis - "100 milioni è la
differenza dovuta agli aumenti di costo".
Sì, lo sappiamo, ma 100 milioni dove li prendiamo? Ad oggi, se
avessimo avuto l'assestamento normale, quindi senza una variazione
di bilancio, potevamo mettere 0 in spese correnti. Questa è la
realtà dei fatti, poi possiamo raccontare quello che vogliamo,
possiamo raccontare delle verità un poco aggiustate, ma questa è la
realtà dei fatti. Quindi i 4 e i 12 milioni- poi può darsi che a
settembre, quando faremo la legge, avremo delle ulteriori risorse -
sono quello che ad oggi abbiamo disponibile in spesa corrente, ma
derivante da una variazione di bilancio e non
dall'assestamento.
Il collega Aggravi ha usato una terminologia interessante, ha
detto: "Dobbiamo dosare il livello di populismo"; io credo che oggi
qualcuno ha provato a usare il populismo ma gli è rimasta la
manopola in mano, come quando regoli il volume della radio, a un
certo punto rimane al massimo però ti rimane la manopola in mano e
non puoi fare altro. Oggi credo che sia successo un po' così per
qualcuno, perché siamo andati completamente fuori dalla realtà dei
fatti.
Io, probabilmente, ho qualche difficoltà in più rispetto ad
altri ad accettare questo tipo di politica, questo tipo di
approccio perché vengo da un'esperienza di "politica dei pozzetti e
di dover aggiustare i tubi", quindi ho un po' difficoltà in più ad
accettare questo tipo di strumentalizzazione politica, che poi
capisco benissimo, non sono nato ieri, capisco che nella dialettica
politica, nei rapporti tra opposizione e maggioranza questo tipo di
cose siano all'ordine del giorno e vengano portate avanti in
maniera naturale.
Va tutto bene ma le strumentalizzazioni, ripeto, faccio fatica a
capirle e ad accettarle, perché abbiamo portato avanti un
provvedimento in maniera seria e coordinata, con tutte le
difficoltà del caso di dover portare comunque un assestamento che
riguardava 113 milioni della parte di avanzo di amministrazione,
113 milioni che sono ovviamente non sufficienti a ricoprire le
necessità dell'Amministrazione regionale; quindi abbiamo dovuto
fare delle scelte, però a un certo punto qualcuno, mi sembra il
collega Marquis, nella sua analisi un poco strumentale ha detto: "I
Valdostani non hanno i soldi per fare la spesa, come ha detto il
collega Marzi noi dobbiamo dare dei contributi in parte corrente" -
cosa che non possiamo fare - "perché i Valdostani non hanno la
possibilità di fare la spesa". Poi un momento dopo dice esattamente
- anche questo citato in maniera diversa dall'Assessore - "Però in
qualche modo alle famiglie potremmo dare degli aiuti e degli
incentivi a fare degli investimenti". Quindi i Valdostani non hanno
i soldi per fare la spesa ma noi li aiutiamo a mettere i pannelli
solari sul tetto... Per capire il livello del dibattito che si è
sviluppato oggi.
Poi qualcun altro, PCP, ha parlato di voragini un po'
dappertutto, di voragini nell'Università, negli impianti di
risalita, quindi noi buttiamo soldi in voragini.
Abbiamo un'università che inaugureremo fra qualche mese, che
credo sia un gioiello anche per la città di Aosta, e che è stata
oggetto d'interventi lunghi; finalmente vediamo la fine, abbiamo un
gioiello che darà la possibilità d'implementare l'offerta formativa
ai nostri studenti, agli studenti di fuori. Abbiamo dei progetti
interessanti, vorrei capire, invece, la vostra visione del futuro,
dello sviluppo della Valle d'Aosta perché sinceramente non mi è
chiaro.
È facile dire: "Questo non va bene, questo non va bene, questo
non va bene", ma allora cos'è che va bene? Quando si amministra si
devono fare delle scelte, avete parlato di mancanza di tutele
sociali, di criticità ambientali, su questo credo che il collega
Grosjacques abbia perfettamente risposto rispetto alle cose che
stiamo facendo e che quest'assestamento fa, in particolare sulle
questioni idriche e riguardo ai fondi del BIM, dei fondi agli enti
locali eccetera.
Credo che si possa discutere nel merito delle scelte e, come
dicevo prima, l'abbiamo fatto in Giunta portando delle scelte non
facili, perché le richieste delle strutture, soltanto sulla parte
in conto capitale, erano - così, per darvi un'idea - di circa 150
milioni, 40 milioni in più rispetto alla disponibilità, quindi
abbiamo dovuto fare delle scelte.
Secondo dei punti di vista, anche diversi, ogni Assessore ha
delle visioni diverse di quelle che sono magari le priorità, ma, in
maniera coscienziosa, ognuno ha un ruolo, ha una responsabilità, ha
un Assessorato da portare avanti, quindi sicuramente per un
Assessore una priorità è più impellente, per l'altro è un'altra
eccetera.
Il ruolo mio, quello del Presidente, in questo caso, è stato un
po' quello di fare l'arbitro e di dover definire insieme una linea
di priorità e credo che l'abbiamo fatto in maniera seria e
coscienziosa.
Per questo, lo ripeto ancora una volta, faccio fatica ad
accettare strumentalizzazioni e facili populismi - ancora di più,
anche questo è già stato detto - se questi poi vengono da chi ha
deciso in maniera deliberata di mandare a casa, in un momento
particolarmente delicato, il Governo e un Presidente del Consiglio
che probabilmente in molte parti del mondo ci invidiano, questo lo
accetto ancora meno.
Il collega Baccega ha chiesto "Chi tutela i più deboli". Io so
sicuramente chi non li tutela: di sicuro voi non li tutelate perché
avete anteposto gli interessi di bottega agli interessi
dell'Italia. Questo credo che sia un dato di fatto e di cui
dobbiamo prendere atto.
Vi faccio i migliori auguri per la vostra campagna elettorale e
per chiudere ringrazio le strutture per il lavoro che hanno fatto,
in particolare quelle delle Finanze e quelle del Legislativo, e le
strutture di tutti gli Assessorati perché è stato questo un lavoro
corale e molto complesso da portare avanti.
Presidente -
Consigliere Marquis per...?
Marquis (FI) -
Per fatto personale. Siccome sono stato
citato diverse volte negli ultimi interventi a riguardo delle
considerazioni che ho fatto nell'intervento prima
sull'assestamento...
Presidente -
Circoscriva i fatti.
Marquis (FI) -
È del tutto evidente che le risorse in
assestamento si possono usare per investimenti. Le risorse che
invece arrivano dalla variazione di bilancio possono essere
utilizzate anche in spesa corrente. Pertanto voi avete fatto una
scala di priorità, avete fatto delle scelte, rispettabilissime, e
noi abbiamo solo evidenziato che potevano essere fatte delle scelte
a favore della famiglia che non sono state considerate.
Tutto qui, molto semplice la questione, ma non travisate la
realtà a dire che non si possono investire nella variazione di
bilancio le spese in spese correnti.
Presidente -
A questo punto o iniziamo l'esame degli
ordini del giorno, oppure considerato che manca un quarto d'ora
alle ore otto, rinviamo a domani mattina, come volete.
Possiamo farne uno. Facciamo un ordine del giorno. Il primo
ordine del giorno è quello dei gruppi di Lega, Pour l'Autonomie e
Forza Italia. Chi si prenota per illustrare l'ordine del giorno? Si
è prenotato il consigliere Marquis, ne ha facoltà.
Marquis (FI) -
Non mi dilungherò sulla proposta, in
quanto l'ho già ampiamente descritta nell'intervento precedente.
L'obiettivo dell'ordine del giorno è quello di impegnare il Governo
regionale, entro il mese di settembre alla ripresa dei lavori, a
fare un riaccertamento sulle entrate correnti e sulle spese
correnti, affinché si possano recuperare delle importanti risorse
da mettere a disposizione per un prossimo intervento per contenere
i costi dell'energia ai Valdostani e quindi evitare che queste
risorse vadano poi a confluire nell'avanzo di Amministrazione
2023.
Presidente -
Replica l'assessore Marzi.
Marzi (SA) -
Partiamo dal presupposto che abbiamo
anticipato in parte, durante l'intervento di circa un quarto d'ora
fa, alcuni degli aspetti di riferimento, per cui - per non creare
un siparietto alla "Sandra e Raimondo" lasciando a entrambi noi di
scegliere più o meno il ruolo - io andrei oltre e parlerei a tutta
quanta l'Aula, perché secondo me quest'ordine del giorno va
interpretato con finalità positiva. Va interpretato con finalità
positiva appunto per la ricerca di fondi da mettere in
disponibilità per l'ultima parte, quindi per le ultime due stagioni
del 2022, però ci sono degli aspetti fondamentali che vanno presi
in considerazione, motivo per il quale chiederò di ritirare
l'ordine del giorno, pur recependo in maniera assolutamente
positiva e prospettica qual è l'intenzione del caso.
Il riaccertamento ordinario dei residui, che è praticamente
un'azione amministrativa prevista dal 118/2011, viene posto in
essere all'inizio dell'anno e il riaccertamento ordinario dei
residui è di fatto un'azione che va a fare una verifica sulle
obbligazioni prese e subite, quindi in "Dare ed avere", da parte
della pubblica Amministrazione e questo studio di fatto permette
uno dei processi di riferimento che viene posto in essere nel
momento in cui si deve predisporre il rendiconto che arriva, tra le
varie cose, anche a calcolare l'avanzo disponibile che è poi quello
che viene in una qualche maniera preso in considerazione per la
legge di assestamento.
Il riaccertamento ordinario dei residui è quindi un momento
annuale assolutamente importante e ci permette di fare tutta una
serie di valutazioni rispetto, però, a delle obbligazioni
finanziarie che si sono già compiute, quindi in una qualche maniera
questa benedetta azione ordinaria o, come citato nell'intervento
prima, straordinaria, posta in essere nel 2017 sul 2016, una sola
volta, arriva di fatto a mettere in disponibilità delle
risorse.
Per cui approvare un ordine del giorno che prende un'impegnativa
come quella del riaccertamento ordinario dei residui e dice di
partire con un riaccertamento ordinario dei residui in questa fase
dell'anno è di fatto, sia da un punto di vista tecnico che da un
punto di vista di opportunità politico-amministrativa, una cosa che
non è né opportuno né possibile fare.
Quello che invece è possibile fare - ecco perché dico che in
senso lato cogliamo positivamente lo spirito dell'iniziativa - è
una verifica degli stanziamenti di bilancio, quindi un'analisi
rispetto alle risorse stanziate con la finanziaria regionale che
naturalmente è già in corso d'essere ed è in corso d'essere per le
variazioni di riferimento che verranno poste in essere nel momento
in cui - come richiamato dai colleghi che sono intervenuti in
replica - nell'ultima parte del 2022 noi andremo a mettere in campo
una serie d'iniziative che - per sintetizzarla, visto che comunque
questo è un ordine del giorno richiamato al DDL dell'assestamento -
sono collegate al fondo da 12 milioni di euro per la crisi
energetica delle famiglie e delle imprese valdostane.
Per questo motivo chiedo di ritirare l'ordine del giorno oppure
la maggioranza si asterrà.
Presidente -
Ricordo che per quanto riguarda gli ordini
del giorno, dopo l'illustrazione da parte dei proponenti e la
replica da parte del Governo, può intervenire un Consigliere per
gruppo. In seguito si passa alla votazione.
Qualcuno vuole intervenire? Altrimenti, come detto, si passa
alla votazione.
Non vedo richieste d'intervento, pertanto passiamo alla
votazione del primo ordine del giorno, Lega e FI. La votazione è
aperta. La votazione è chiusa.
Presenti: 35
Votanti: 17
Favorevoli: 17
Astenuti: 18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'ordine del giorno non è approvato.
Presidente -
Facciamo ancora un ordine del giorno, poi
andiamo a domani.
Dobbiamo affrontare l'ordine del giorno n. 1 di PCP, per
l'illustrazione si è prenotata la consigliera Minelli che ne ha
facoltà.
Minelli (PCP) -
Mi spiace se prenderò qualche minuto ma
intendo comunque illustrare l'ordine del giorno e quindi non
correrò.
La grave crisi idrica che è in corso è senza dubbio da
inquadrare nell'epocale crisi climatica ed ecologica che è in atto
e per questo va approcciata in modo strutturale, affrontando le
cause e non pensando soltanto a delle soluzioni emergenziali.
C'è una situazione a livello generale, a livello nazionale, che
ci porta a considerare che non abbiamo a disposizione i dati
relativi a quanta acqua è disponibile in Italia per essere
utilizzata e prelevata dai fiumi; quello che sappiamo è che le
disponibilità si stanno progressivamente riducendo e, secondo
Ispra, il valore annuo medio di risorsa idrica disponibile per
l'ultimo trentennio 1991/2020 si è ridotto del 19% rispetto a
quello del trentennio 1921-50 che era stato stimato dalla
conferenza nazionale delle acque tenutasi negli anni '70 e che
rappresenta l'unico valore di riferimento storico.
Conosciamo i consumi per gli usi civili che sono stimati in
circa 4,7 miliardi di metri cubi l'anno erogati ai cittadini,
sappiamo che le stime per gli utilizzi industriali non sono mai
state aggiornate da oltre vent'anni, ma è ragionevole ritenere che
questi consumi siano ormai inferiori agli 8 miliardi di metri cubi
che erano stati stimati alla fine degli anni '90.
L'incertezza maggiore riguarda però l'utilizzo per usi
irrigui.
L'unico dato a disposizione è quello del censimento
dell'agricoltura del 2010 che stima che per irrigare i 2,42 milioni
di ettari di superficie irrigua nazionale si impegnano 11 miliardi
di metri cubi all'anno e, considerate le perdite che ci sono,
arriviamo a 25 miliardi di metri cubi.
Sono dei dati che fanno comprendere che è necessario in ogni
caso fare degli studi approfonditi, che sono appunto degli studi a
livello nazionale e che richiedono una strategia nazionale per le
politiche idriche al tempo del cambiamento climatico, ma è
importante intervenire, per quello che possiamo, anche a livello
regionale.
Noi ormai sappiamo da tempo che la disponibilità di acqua,
soprattutto nel periodo più utilizzato dagli agricoltori, dalla
primavera all'autunno, è un problema attuale ma è anche un problema
antico, tant'è vero che nel tempo è stato necessario realizzare nel
nostro territorio anche delle importanti opere per la raccolta e il
trasporto, ne abbiamo parlato anche stamattina riferendoci alle
Consorterie che avevano proprio anche quel ruolo.
Negli ultimi decenni il problema si è aggravato a causa dei
cambiamenti climatici in atto, sappiamo che nel primo semestre del
2022 il nostro Paese è stato classificato come il più caldo di
sempre con una temperatura di quasi un grado superiore rispetto a
quella storica e nello stesso c'è stato anche un calo notevole
delle precipitazioni.
Da tempo le associazioni, in particolare la Coldiretti e l'ANVI,
evidenziano la necessità di programmare, di realizzare una serie di
piccoli bacini di accumulo di acqua da utilizzare per le esigenze
delle attività agricole.
Gli invasi che sono stati realizzati in passato per scopi
idroelettrici o di attività antincendio non sembrano adeguati per
far fronte alle nuove esigenze e si rileva pertanto la necessità di
un intervento da parte della Regione, che sia però un intervento di
programmazione anche di nuovi piccoli accumuli ad uso irriguo, ma,
soprattutto, anche una riflessione sulla loro incidenza ambientale
nonché, ovviamente, il finanziamento per la realizzazione di
opere.
Noi di questo argomento abbiamo già discusso più di una volta e
in particolare il 24 febbraio in un dibattito che si era sviluppato
su una mozione - presentata, ricordo, dal collega Distort - In
quell'occasione io avevo preso posizione dicendo che era importante
pensare ai piccoli bacini per uso irriguo, ma che occorreva fare
comunque una riflessione e mantenere in capo alla Regione uno
studio di questo tipo e non invece andare nella direzione che era
stata in qualche modo esplicitata di dare spazio ai privati.
Il Presidente -Assessore all'ambiente in quella situazione aveva
detto che si dovevano fare degli approfondimenti, anzi, che gli
stessi erano in corso, e quindi, proprio in virtù anche di quella
discussione, l'impegno di quest'ordine del giorno è al Governo per
predisporre e per trasmettere alla Commissione consiliare
competente, quindi alla III Commissione, una relazione innanzitutto
su quanto è emerso dagli approfondimenti dei mesi scorsi, ma, più
in particolare, sulle politiche idriche da mettere in atto, sul
piano della domanda e dell'offerta, compresa, ma non
esclusivamente, la realizzazione dei piccoli accumuli d'acqua per
le esigenze legate alle attività agricole locali.
È di queste ore, l'abbiamo letto sugli organi di stampa, un
appello anche questa volta di Confagricoltura, per dichiarare lo
stato di emergenza, perché il problema è reale.
Il secondo impegno è a prevedere nel bilancio di previsione
prossimo le risorse - io penso che su questo già ci sia una volontà
- per una politica idrica, a questo punto regionale, che non è
distinta da quella nazionale - ma noi abbiamo da occuparci in
particolare del nostro territorio - e che tenga conto degli effetti
climatici, particolarmente gravi per quello che riguarda le
attività agricole.
Presidente -
Per la replica, l'assessore Sapinet.
Sapinet (UV) -
Non sono intervenuto prima con i miei
colleghi perché i vari ordini del giorno mi danno modo di fare oggi
una panoramica sulla situazione idrica e domani sulla questione
zootecnica e altri argomenti.
Il problema, quello della scarsità delle risorse idriche, ormai
è più che evidente e va affrontato - come stiamo facendo - in modo
trasversale con altre strutture competenti, quali il BIM per quanto
riguarda l'acqua a uso potabile e le opere pubbliche, competenti in
materia per gestione dei bacini idrici.
Con quest'assestamento di bilancio è stato dato un primo segnale
con lo stanziamento di fondi a favore del BIM e il finanziamento di
1,5 milioni per quel che riguarda i consorzi di miglioramento
fondiario, fondi che non basta stanziare ma vanno impegnati, vanno
spesi in tempi anche rapidi.
Per fare un po' di storia, sappiamo che tra il 2018 e il 2020
sul cosiddetto "Bando manutenzioni" sono stati spesi un milione di
euro, poi si è passati a un nuovo bando a sportello aperto più
dinamico, più rapido, che ci ha permesso di spendere un milione in
un anno, nel 2021.
È chiaro che riuscirci in quest'anno con questo milione e mezzo
più i 300 che erano già stati stanziati a inizio anno, è un segnale
importante che bisognerà mantenere e se possibile anche aumentare
questa dinamicità.
Per questi ultimi fatti, e qui passiamo anche ai contenuti, sono
in fase di predisposizione dei nuovi criteri per quel che riguarda
la delibera, una delibera che verrà approvata, ovviamente,
successivamente a quest'assestamento. Ci sarà maggiore possibilità
per i consorzi di miglioramento fondiario di avere finanziamenti a
fondo perduto fino al 90% della spesa ammissibile; oggi sono fondi
solo per manutenzioni, con la modifica verranno anche per
rifacimento, costruzione ex novo di infrastrutture irrigue di
competenza del consorzio, compresi anche dei piccoli manufatti di
accumulo, volti, appunto, a fronteggiare l'attuale emergenza
idrica.
Nell'articolo 6 dell'assestamento stanziamo altre risorse
importanti per quel che riguarda, nell'ambito dell'aumento dei
prezzi, una parte per le sistemazioni montane, per gli interventi
in emergenza che sul territorio stanno dando delle risposte.
Detto ciò, si condivide la necessità di predisporre bacini di
accumulo, tuttavia visti anche i costi elevati per interventi di
una certa portata, è comunque difficile riuscire a provvedere e
ragionare anche, ma non solo, su risorse regionali.
Dovremo, e dobbiamo, essere pronti per aderire alle iniziative
proposte dal Governo, sia come Amministrazione regionale che come
consorzi di miglioramento fondiario; in tal senso è importante il
monitoraggio dei bandi del PNRR  - e lo citate anche voi nelle
vostre premesse - con ANBI, ANBI nazionale a cui fa riferimento
l'ANBI regionale che oggi è rappresentata dal Consorzio di
miglioramento fondiario Villeneuve-Saint-Pierre che si sta
dimostrando un importantissimo interlocutore, punto di riferimento
per l'Assessorato ma anche per gli altri consorzi, tant'è vero che
in poco tempo altri si sono iscritti ad ANBI regionale: i consorzi
Cumiod-Montovert, Ru de Ponton e Mère des Rives.
Quindi non basta ragionare solo sul bilancio 23-25, ma guardare
appunto a questi bandi nazionali, bandi nazionali che richiedono ai
Consorzi di avere la necessaria liquidità per partire con le
progettazioni; ecco che si sta lavorando per permettere di attivare
dei fondi di rotazione e procedere con l'avvio dell'iter
progettuale.
Poi un ragionamento importante sui Consorzi di secondo
livello.
Ricordo, inoltre, che siamo alle battute conclusive del progetto
Reservaqua che ha riguardato l'installazione di misuratori su
dodici siti pilota che ci fornirà informazioni più precise sui
consumi irrigui; è l'attività che stiamo portando avanti su più
strutture, appunto questo monitoraggio per avere dati più
aggiornati.
Riguardo al bilancio 23-25 - sicuramente l'attenzione sarà alta
- abbiamo, come si sa, sull'agricoltura spese correnti molto
importanti, con la possibilità - appunto, come quest'anno - di
andare a finanziare interventi sui Consorzi con l'assestamento, ma
azioni immediate, come la modifica della delibera delle
manutenzioni, un'azione sui Consorzi di secondo livello e il lavoro
che ci possa portare appunto ai fondi di rotazione.
Un supporto politico, qui la Regione è spettatore, nel senso che
la Regione non può far riferimento ad ANBI ma può sicuramente
lavorare, dal punto di vista politico, per supportare i consorzi
nella gestione
Quindi nessun problema, come sempre, nel relazionare in
Commissione, ma è una situazione che si evolve abbastanza
rapidamente con un agosto di lavoro e un'attenzione a questi
dossier ora più che mai.
Si lavora sugli aggiornamenti, sui reperimenti di questi dati,
quindi cose che già stiamo portando avanti, da qui la richiesta di
ritirare l'ordine del giorno, altrimenti ci sarà un'astensione.
Presidente -
Si è prenotata la consigliera Minelli, ne ha
facoltà.
Minelli (PCP) -
Credo che sia importante sottolineare che
nelle linee guida che dovranno essere predisposte per verificare e
per decidere come destinare i vari contributi ai Consorzi si dia
priorità a quest'aspetto.
L'articolo 42 dell'assestamento prevede 1.500.000 euro per
contributi agli investimenti dei Consorzi di miglioramento
fondiario, ma se ne parla genericamente e si citano gli interventi,
che sono: sistemazioni di terreni, opere irrigue, viabilità rurale
e riordino fondiario; però non c'è una voce dedicata, ma, anche
dalle informazioni che abbiamo cercato di avere, non c'è neppure
una decisione già in questo momento, verrà rimandata a scelte della
Giunta.
Noi crediamo che, come dicevo, nelle linee guida che dovranno
essere elaborate ci debba essere questa priorità. Non ritiriamo
l'ordine del giorno anche perché lei ha già detto che sono stati
fatti questi approfondimenti, ha citato lo studio, la questione dei
misuratori che dovranno dare delle risposte.
L'impegno dell'ordine del giorno è appunto a relazionare alla
Commissione su quanto emerso dagli approfondimenti ma poi anche a
fare una riflessione su quale tipo di politiche mettere in atto,
che giustamente non possono essere soltanto indirizzate a questo
aspetto dei piccoli accumuli sul territorio e certamente non
possono essere soltanto di tipo regionale. Io, quindi, credo che
quello che lei ha detto vada in linea con la proposta, non c'è
motivazione di ritirare l'ordine del giorno.
Presidente -
Se non vi sono altri interventi, mettiamo in
votazione l'ordine del giorno n. 1 di PCP. La votazione è aperta.
La votazione è chiusa.
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Guichardaz Jean-Pierre, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani; Perron,
Planaz, Restano, Rollandin, Rosaire, Sammaritani, Sapinet e
Testolin).
L'ordine del giorno non è approvato.
Con questo terminano i lavori di oggi del Consiglio regionale,
che riprenderanno domani mattina alle ore 09:00.
---
La seduta termina alle ore 20:08.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK