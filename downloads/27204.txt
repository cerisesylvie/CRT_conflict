Consiglio Regionale della Valle d'Aosta - Oggetto del Consiglio n. 302 del 17 dicembre 1971 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 302 del 17 dicembre 1971 - Resoconto
OGGETTO N. 302/71 - Concessione di contributi regionali
all'Unione sportiva Aosta-Calcio e all'U.S. Robur di Aosta, nelle
spese per la stagione agonistica 1971-1972. Approvazione e
liquidazione di spese. Delega alla Giunta.
Fosson (U.V.) -
La parola all'Assessore Milanesio.
Milanesio (P.S.I.) -
Ci troviamo anche quest'anno di
fronte alla richiesta di un contributo da parte dell'Unione
sportiva Aosta.
Si aggiunge in più la richiesta dell'Unione Sportiva Robur la
quale milita nello stesso torneo dell'Unione Sportiva Aosta, lo
stesso girone.
È un argomento questo sul quale nel Consiglio si accendono
sempre delle discussioni, delle dispute.
L'Amministrazione regionale, la Giunta regionale si è ispirata,
come sempre in verità, nel proporre al Consiglio una certa
deliberazione, si è ispirata a dei criteri che noi riteniamo di
equità, e di, diciamo così, risparmio per quanto si riferisce
all'impiego della pubblica finanza.
Qualcuno dirà: eh! ma come si propone di dare un contributo di
un certo tipo all'Unione Sportiva Aosta ed un contributo inferiore
all'Unione Sportiva Robur, come mai questo?
Intanto, mi pare sia facile dimostrare che vi è una differenza
sostanziale fra queste due squadre, soprattutto in ordine al numero
dei giocatori che giocano nelle medesime, non possiamo riferirci
solo agli unici giocatori che scendono in campo, ma dobbiamo
riferirci a tutto il patrimonio di giocatori, e soprattutto di
giovani che possono venire allevati in queste squadre.
Ecco, perché noi arriviamo a dare queste proposte. Io vorrei
limitarmi a dare una relazione brevissima, pronto, però, a
rispondere alle eventuali domande, alle interrogazioni che voi
vorrete rivolgermi, proprio perché riteniamo che sia il caso di
sveltire la procedura del Consiglio, la relazione è molto
esauriente, la relazione che è allegata agli atti.
Io sono qui solo per rispondere alle domande.
Si propone quindi la concessione di un contributo di 15 milioni
per l'Aosta e di 8 milioni per la Robur.
Faccio solo presente questo, che sommando questi due contributi,
noi otteniamo la stessa cifra che l'altro anno avevamo dato
all'Aosta e alla Robur.
Quindi non vi è un aumento di spesa complessiva per quanto si
riferisce a queste due squadre, rispetto a quanto avevamo dato
rispettivamente a queste due squadre l'anno passato.
L'Aosta prende molto di meno, perché è stata retrocessa in una
categoria inferiore.
Ma Robur prende molto di più perché è stata promossa ad una
categoria superiore.
Mappelli (D.C.) -
Io non ritengo giustificabile la
posizione così, questa relazione fatta dall'Assessore, una più
allievi e l'altra un po' meno.
Tu la metti giustamente in condizione di averne di meno, come si
fa a ragionare cos' è come se tu, come Assessore venissi pagato di
meno... Non so, come si fa a ragionare, io credevo che tu avessi
portato delle giustificazioni sul piano tecnico e diversamente sul
piano della struttura di questi due gruppi...
differenziazione...
Ma quando tu mi vieni a dire che una ha più allievi, ma quanto
tu ne darai meno, questa ne avrà sempre meno, il buon senso lo
dice.
Comunque io non vedo, è troppa la differenza, una ha il doppio
dell'altra, non dico mica che bisogna togliere all'altra, dato che
fanno lo stesso girone, qui è un'amministrazione pubblica, è mica
un ente privato che dice "questo mi piace di più di quello", questa
è una discriminazione, per conto mio.
Insomma, il buon senso lo dice.
Savioz (P.C.I.) -
Ecco, con ricorrenza, ogni anno, noi ci
troviamo di fronte a queste richieste da parte della Società per i
contributi a loro necessari per poter svolgere la loro attività, ed
è logico che così sia, però c'è un problema che io vorrei ancora
per la quarta, la quinta volta, risollevare in questo
Consiglio.
Sulla necessità di venire incontro alle varie organizzazioni
sportive, di vario genere, che ci sono nella nostra Regione, questo
è ormai acquisito e non si discute più.
C'è però da fare una domanda a noi stessi, fin dove e come
bisogna intervenire.
Nessuno ha coraggio di prendere posizione nel senso di dire che
le società devono cessare la loro attività.
Le medesime per poter andare avanti, cosa fanno, continuano a
fare debiti e a firmare cambiali.
Questa è la realtà in cui noi navighiamo, ed è una triste realtà
perché finiamola di dare i soldi del pubblico a beneficio delle
banche.
Non so se sia buona amministrazione per me, no, per me è cattiva
amministrazione, quindi a suo tempo, parlo di sei, sette, otto anni
fa, non so, forse anche di più.
Io ho presentato quando ero Assessore una soluzione definitiva
per quello che concerneva la prima società sportiva che c'è in
Aosta, purtroppo né la Giunta né il Consiglio accettarono questa
soluzione, questa proposta, ma da allora a venire ad oggi, noi
abbiamo speso diverse decine di milioni, che sono andati a finire
nelle casse dei banchieri e non abbiamo risolto il problema, perché
i debiti che c'erano in quel momento, ci sono ancora oggi, hanno
cambiato le persone, hanno modificato le garanzie, però la verità è
che tutti gli anni il Consiglio regionale della Valle d'Aosta dà
dei contributi a questa società sportiva e questa regolarmente deve
pagare gli interessi alle banche.
Signori, non credete che sia venuto il momento di prendere di
petto questa questione e di avere il coraggio di prendere una
soluzione in materia che vada definitivamente a fagiolo a tutto il
problema?
Quindi, io direi i contributi vanno bene fino a un certo
punto... però bisogna mettere le società sportive in condizioni di
poter funzionare come devono funzionare e non bisogna mettere alla
gogna in via continuativa, nel senso che devono spendere una parte
dei contributi che la Regione dà per gli interessi che man mano che
vanno avanti gli anni, moltiplicano il capitale.
Tutto qui, non c'è da fare né tragedie, né delle polemiche, non
c'è da fare né delle accuse né andare a cercare dei meriti.
C'è però questa soluzione, c'è però questa situazione, e allora
io penso che sia venuto il momento di riesaminare quelle famose
proposte di dieci anni fa aggiornarle, liquidare il problema.
A meno che il Consiglio non decida ad un certo momento di non
volere più le squadre di calcio e buona notte ai suonatori, perché
così, francamente è una cosa che non può continuare.
Fosson (U.V.)
- Chi chiede la parola? Il Consigliere
Dolchi.
Dolchi (P.C.I.) -
Io vorrei aggiungere alcune brevissime
considerazioni, sul problema dei contributi alle squadre di
calcio.
Secondo me, non possiamo non tener conto in una discussione, che
come ha detto l'Assessore si rinnova ogni anno, che in Valle
d'Aosta dopo la liberazione, lo sport ha preso un notevole
incremento, e soprattutto per quanto riguarda il calcio, abbiamo
constatato la necessità per incrementare soprattutto l'attività
dilettantistica, era indispensabile per la mancanza di mecenati,
l'intervento delle pubbliche amministrazioni, e questo ha dato i
suoi frutti, ha dato i suoi frutti, non tanto nell'attività delle
squadre che partecipano ai campionati più rappresentativi alla
serie B, sono note le vicissitudine dell'Unione Sportiva Aosta, ma
è comunque uno sport seguito e c'è stato un incremento notevole di
attività in tutti i Comuni della Regione e soprattutto nel settore
giovanile.
Molte volte si è detto è uno sport di massa, non è uno sport di
massa. Partecipano a questo sport solamente gli sportivi che stanno
seduti o in piedi negli stadi a seguire gli incontri.
Ebbene io vi vorrei dare alcuni dati brevissimi proprio perché
ci si renda conto che l'intervento dell'Amministrazione regionale
in questo settore non è superfluo.
Ci sono due squadre l'Aosta e la Robur che partecipano al
campionato, così detto di promozione, le due squadre, Châtillon e
A.N.P.I. Elter campionato di prima categoria, sei squadre
campionato di seconda categoria, 23 squadre che disputano il
campionato dilettante di terza categoria.
Queste squadre hanno, a seconda delle possibilità della stessa
popolazione che rappresentano, a seconda, una, due, tre squadre di
giovani, di giovanissimi, di allievi.
Sono quindi circa 1900 giocatori di tutte le età che praticano
lo sport del calcio in Valle d'Aosta.
Fra queste, la più vecchia è stata fondata nel 1911, ricordo che
ha sessant'anni, ecco forse una differenza che ha dimenticato il
collega Mappelli, l'Aosta ha proprio per questa tradizione, oramai
sessantennale, il maggior vivaio, è quella squadra alla quale
attingono, hanno attinto in attesa di potersi fare le ossa, anche
le altre squadre e altre considerazioni possono riguardare, direi,
così, la gestione dell'Unione Sportiva Aosta, nei confronti delle
altre squadre, i rapporti con le altre squadre.
Sono stati ceduti gratuitamente, cioè passati all'Unione
Sportiva Aosta dal vivaio e dalle squadre, o dalla prima squadra,
dalle altre squadre alle Società che partecipano come ho detto
numerosi, ai vari campionati, ben 73 giocatori.
Ecco, io non è che voglia, premetto che mi asterrò dalla
votazione perché faccio parte dell'Unione Sportiva Aosta, ma sono
dati confutabili che nove giocatori della Robur provengono
dall'Aosta, che nove giocatori dell'A.N.P.I. Elter provengono
dall'Aosta, che sette del Châtillon provengono dall'Aosta, e che
nel campionato di seconda categoria sei dell'Olimpia, due
dell'Aymavilles, cinque del Quart, tre del Villeneuve, cinque del
Nus, tre del Verrès, provengono dall'Unione Sportiva Aosta, e che
nella terza categoria, sei giocatori del Cordelia, due del Saint
Pierre, quattro del Gabetto, cinque di Gressan, uno di Morgex,
provengono dall'Unione Sportiva Aosta.
Vi faccio grazia di tutti i nomi, comunque la documentazione per
quei Consiglieri che volessero approfondire il problema, io la
posso approfondire. Questo, cosa dimostra? Che bene ha fatto
l'Amministrazione regionale ad intervenire, ad aiutare con quella
ripartizione di fondi, fra tutte le società, a seconda della loro
consistenza, dei contributi che sono risultati fondamentali, ma che
c'è stata l'Unione Sportiva Aosta che proprio per la sua anzianità
e per il suo numerosissimo vivaio e per i milioni che vengono spesi
per il settore giovanile, ha permesso l'incremento dell'attività e
l'incremento del parco giocatori delle altre società.
Ecco, mi sembra che in questa potrebbe essere spiegata la
differenza della proposta che viene fatta dalla Giunta,
dall'Assessore al Turismo fra l'entità del contributo all'Aosta e
alla Robur; e ha già detto il collega Savioz quelle che sono anche
le difficoltà che sono dell'Unione Sportiva Aosta per i campionati,
passati, per i debiti contratti, per gli interessi passivi che
gravano ora sul bilancio della Società.
Io non vorrei dilungarmi di più.
Mi sembra che la proposta della Giunta possa essere accettata,
anche perché risponde ai bilanci presentati dalle Società
interessate e concludo ricordando una cosa sola, c'è una differenza
sostanziale, notevole, nel bilancio della Robur, nel bilancio
dell'Aosta, per quanto riguarda i campionati passati, ma è ovvio,
perché la Robur è passata da un girone inferiore al girone
superiore, quindi il campionato precedente, si riferiva ad un
girone, inferiore, dove le spese di trasferta e gli impegni
finanziari erano notevolmente inferiori, mentre l'Aosta, purtroppo
per la sua retrocessione, è passata da un girone superiore ad un
girone inferiore, quindi nel bilancio consultivo risultano tutte le
spese di campionato che non era più solamente dilettantistico, ma
come appunto è stato precisato, era semiprofessionistico, per cui
gli oneri, nei confronti dei giocatori erano notevolmente
superiori.
Io non avrei altro da dire, cioè avrei anche altre, molte altre
cose, da dire, ma mi sembra che il Consiglio con questi elementi
possa esprime il suo voto favorevole alla proposta della
Giunta.
Manganoni (P.C.I.)
- Io voglio limitarmi ad alcune
constatazioni dei fatti, basandomi su questa relazione.
Qui vediamo una società, la Robur, che è stata promossa, vediamo
l'Aosta che è stata retrocessa e adesso si trovano tutte e due
nella stessa categoria, dai dati che rilevo di qua, vediamo ancora
che la Robur l'anno scorso ha avuto due milioni, l'Aosta ne ha già
avuto ventuno e mezzo.
Allora si potrebbe anche fare questa deduzione, perché quelli
sono andati avanti, quelli della Robur; perché gliene abbiamo dati
pochi e allora hanno dovuto giocare, hanno dovuto mettercela tutta,
perché questi sono andati indietro, perché questi navigavano nei
milioni, "noi grandi, noi professionisti, noi soldi ne abbiamo",
no, e queste sono le conseguenze, a mio parere, se ne avessimo dati
un po' meno all'Aosta, l'anno scorso chissà che forse non sarebbe
retrocessa, perché avrebbero pensato al giocare, giocare meglio
come hanno fatto quelli della Robur, questa è una deduzione mia
personale, che comunque non si può escludere...
(voci)
...
No, perché noi sappiamo, quel periodo in cui avevano mandato
i giocatori a 80.000 lire al mese a passarsi le ferie in un certo
albergo, nelle vicinanze di Aosta, i quali oltre a passarsi le
ferie di giorno, poi di notte, ben sappiamo dove andavano, poi
naturalmente a giocare al pallone... naturalmente retrocedevano, ma
se a quelli anziché dare 80.000 e pagarli la pensione in un
albergo, ne avessero dati molto meno, e li avessero mandati a
lavorare, come fanno in genere i giocatori dilettanti, si sarebbero
comportati meglio, comunque, questa è una considerazione
personale.
Voglio solo osservare... la differenza enorme di contributo fra
le due squadre che appartengono alla stessa categoria.
Faccio solo un'altra constatazione, una sola poi finisco perché
ce ne sarebbero troppe da fare, da questi rendiconti stagionali,
ecc., la squadra di calcio dell'Aosta, c'è qui un costo per... no,
sì... per compensi corrisposti a giocatori, allenatori, ecc.
27.000.000, la stessa voce della Robur compensi, ecc. 2.000.000;
quindi 25.000.000, una spende 2.000.000 e l'altra ne spende
27.000.000.
La Robur dice e qui diamo atto che questi almeno hanno avuto il
coraggio di metterlo sopra, e hanno potuto metterlo perché la cifra
era ragionevole, 15.000 lire al mese per ogni giocatore, trenta
mila lire per 10 mesi, all'allenatore, di questi 27 milioni sotto
questa voce generica, compensi, ecc. non si potrebbe sapere quelli
dell'Aosta cosa danno mensilmente ai giocatori, ma compresi i
premi, tutto, perché noi sappiamo com'è, in modo da poter fare
anche un confronto, quelli della Robur hanno 15.000 lire al mese,
no, chiaro, quelli dell'Aosta hanno messo 27.000.000 nella voce
generica, quanto hanno al mese quelli dell'Aosta? Massaggiatore
della Robur, allenatore, noi dobbiamo fargli i complimenti perché
ha portato la sua squadra alla vittoria, alla promozione, l'altro
allenatore, massaggiatore che invece li ha portati alla
retrocessione, quanto ha al mese? Questo per poter fare i
confronti, per avere una idea, perché noi sì stanziamo i milioni,
denaro pubblico, allè, dai, però vediamo un po' dove vanno questi
soldi, a chi, come?
Personalmente cosa avevano al mese? Questa la domanda che io
pongo all'Assessore, non perché io voglia votare contro, sia
contrario, ecc. No, io sono favorevole, specialmente allo sport
popolare. Comunque questa è una mia considerazione a parte, per
avere le idee chiare, in modo da sapere veramente questi soldi dove
vanno a finire, nelle tasche di chi vanno a finire, invece così con
queste voci generiche, messe giù appositamente per confondere le
idee, per non dire niente ai Consiglieri, che hanno un po' una
certa responsabilità, non sono denari loro, ma denaro pubblico che
i Consiglieri amministrano, avrebbero anche il diritto di sapere,
non solo, ma la stessa popolazione dovrebbe sapere, perché i soldi
sono loro, cosa diamo agli uni, cosa diamo agli altri, adesso...
poi che sono sullo stesso piano...i debiti, ne ha già accennato
Savioz, la questione dei debiti dell'Aosta è una ...che va avanti
da decenni, quindi, auguriamoci che non continuino a farne.
Io aspetterei questa risposta dall'Assessore.
Fosson (U.V.)
- La parola al Consigliere Freppaz.
Freppaz (U.V.) -
À l'argument n° 3, je regrette d'avoir
constaté que des arguments seraient été nécessaires qui passent
avant tout à la Commission consiliaire au Tourisme, moi ce n'est
pas que je suis contraire, puis personnellement je dois dire d'être
à faveur et de reconnaître l'encouragement qu'on doit faire aux
Associations sportives, cependant ce sont des problèmes de
compétence de la Commission consiliaire au Tourisme.
Fosson (U.V.) -
Qualcun'altro chiede la parola?
Consigliere Ramera.
Ramera (D.C.) -
Io non ho sotto mano la relazione, non è
colpa mia, e non ho ascoltato gli interventi precedenti, comunque
dalla relazione di cui ricordo, a una squadra si danno 9 milioni e
all'altra 17,16, una cosa del genere, naturalmente sono contrario a
una deliberazione di questo genere.
Se due squadre fanno il medesimo sport, concorrono nella
medesima categoria, e poi non dimentichiamoci che qui si parla
sempre di sport, queste famose due squadre giocano nella bellezza
della serie E nel campionato di calcio, perché quasi quasi noi
siamo qui a discutere come se queste nostre squadre difendessero
l'onore regionale in serie A.
No, sono in serie E addirittura, per cui io m'immagino se una di
queste avesse mai la disgrazia di arrivare in serie A con le
pretese che abbiamo visto negli anni passati, non basterebbe metà
del bilancio regionale...
(voci)
.
Ho sentito l'intervento appassionato del Collega Dolchi, il
quale, essendo membro del Consiglio direttivo dell'Aosta ha speso
naturalmente le sue parole in senso giusto, da lui ritenuto giusto.
Però mi è bastata una frase "che tutte le squadre hanno attinto nel
serbatoio dell'Aosta", mi verrebbe voglia di... ma io dico, se
l'Aosta è quella squadra, m'immagino cosa abbia potuto dare agli
altri, ecco mi immagino cosa abbia potuto dare agli altri.
Questa generosità di bidoni, io dico, perché a un dato momento
una squadra che gioca in serie E, capoluogo di provincia di
regione, che è talmente generosa da dare giocatori alle altre
squadre, mi immagino quali regalie possa aver fatto.
Ma in fatto di regalie o di generosità, proprio dato che c'è il
parallelo tra due squadre che giocano il campionato medesimo, io mi
ricordo semplicemente una cosa: che appena la Robur ha vinto il
campionato ed è salita di categoria, l'Aosta, così piena di mezzi,
di giocatori, ecc., la prima cosa che ha fatto, generosa, fraterna,
è andato a portar via il modesto allenatore della Robur che aveva
guidato la squadra alla promozione.
Questa sarebbe la generosità e la fraternità che corre tra due
squadre della stessa città.
E allora io dico una cosa: Signor Assessore, diamo a tutte e due
la medesima cifra...esiste poi un problema, dell'Aosta molto
probabilmente, che si trascina da secoli, da decenni, che sono i
famosi interessi, o debiti, che pendono non so da quali gestioni
del passato, io dico, facciamo anche qui una volta per tutte un
colpo di spugna, vediamo quanti sono questi debiti, paghiamoli,
però le due squadre, che si tirino su un po' i calzoni e allora si
tirino su le mutandine, per fare più bella figura, perché veramente
io non so, quando mi leggo il giornale e leggo l'Aosta sembra di
essere i primi della classe, gioca con il Cigliano, il Volpiano,
paesetti che hanno 1500...
(voci) ...
Cigliano scommetto che
gioca più giù dell'Aosta, dato che c'è Germano, allora anche più
su, comunque con dei paesetti di nessun conto.
Ma io dico, a un dato momento o si fa dello sport, per lo sport,
io ho sempre detto o agonistico che meriti, altrimenti facciamo
dello sport popolare, invitiamo tutte le squadre dei paesetti che
si divertono la domenica, ma non abbiamo la pretesa di dire la
nostra parola per lo sport del calcio, perché con tutti questi
vivai, queste migliaia di giocatori che pullulano, che crescono
all'ombra della bandiera dell'Aosta o di altre società, ma
soprattutto dell'Aosta, dato che regala giocatori, mai visto un
giocatore emergere! Mai visto, per carità, un giocatore emergere,
neanche uno, tranne il famoso caso di Dalmonte che non so come mai
sia capitato, però si è subito eclissato anche lui, mai visto un
giocatore dell'Aosta emergere, dare lustro ai tanti quattrini che
la Regione ha versato...
Quindi io propongo che la quota sia uguale per tutti, tutte e
due le squadre e semmai per la questione debiti l'Assessore
suggerisca qualcosa.
Fosson (U.V.) -
Qualcun altro chiede la parola? La parola
all'Assessore Milanesio.
Un momento allora. Va bene la parola all'Assessore
Milanesio.
Milanesio (P.S.I.) -
Io sono stato un facilissimo profeta
quando ho detto che si ripresenta la discussione di tutti gli anni,
difatti, non ho fatto una relazione, sono stato molto cauto, e ho
fatto riferimento alla relazione presentata per iscritto che dà
delle cifre, indica concretamente delle richieste e fa presente una
situazione finanziaria e patrimoniale di due sodalizi, perché è
difficile parlare di questo argomento e assumere delle
determinazioni, intanto perché il Consiglio dovrebbe fare una
scelta a priori, scelta che però ha già fatto, nel senso di dare
dei contributi.
Quale poteva essere questa scelta a priori, dobbiamo
incoraggiare lo sport spettacolo, che ad un certo punto diventa
sport spettacolo, per i professionisti, niente di eccezionale, però
diventa sport spettacolo, non c'è niente da fare.
Dobbiamo incoraggiare concretamente questo tipo di
manifestazione sportiva, è anch'essa una manifestazione sportiva
però più costosa delle altre, oppure dobbiamo abbandonare la
sovvenzione allo sport, quando lo sport diventa spettacolo, diventa
semi-professionismo, diventa professionismo.
Questa è la domanda che bisognerebbe porre al Consiglio
regionale, in risposta a questa domanda ci comporteremo di
conseguenza, però, in definitiva, noi per uno spirito di campanile,
ben inteso, o mal inteso, vuoi per una serie di altre
considerazioni, all'Aosta e a quelle squadre che hanno
rappresentato in qualche modo la Regione, il Comune, insomma le
squadre di bandiera, si è consentito con i mezzi pubblici, mezzi
della Regione, mezzi del Comune, si è consentito di partecipare a
dei gironi, a dei campionati che risollevano lo sforzo
finanziario.
Io sono stato ben lieto che il Consigliere Dolchi abbia voluto
fare un'esposizione molto ampia sul perché di questo mecenatismo
pubblico, di questo mecenatismo comunale o regionale.
La ragione l'ha individuata egregiamente, ma l'avevamo già
individuata prima, nel dire che non vi sono delle società
industriali, economiche che fanno del mecenatismo, la nostra
Regione è quella che è, siamo centomila abitanti, abbiamo già detto
prima, vi è un grosso complesso produttivo che è la Nazionale
Cogne, vi sono altre industrie che non sono grandissime industrie,
sono medie, al massimo arrivano a livello della media industria, e
non possono permettersi il lusso di sostenere finanziariamente
delle squadre, degli atleti, a scopi pubblicitari come fanno altre
organizzazioni economiche... il ricorso frequente all'ente
pubblico, alla Regione, al Comune per l'esborso di questi denari
per queste attività.
È chiaro che c'è una situazione particolare, c'è una situazione
anomala perché fin che si tratta dell'intervento privato, ognuno i
soldi li spende come vuole e sono affari suoi.
Quando si tratta invece di spendere del denaro pubblico,
dobbiamo fare riferimento o a un interesse pubblico o per lo meno,
ad una attesa, ad una aspettativa generalizzata da parte dei
cittadini, altrimenti il nostro intervento non troverebbe
giustificazione morale né amministrativa.
Ma io in questo momento mi sto comportando né più né meno di
come si sono comportati i miei predecessori, cioè sono inserito in
una scia, che ripeto, è discutibile, certamente discutibile, tanto
è vero che tutte le volte che si viene in questo Consiglio le due
anime, diciamo, di questo Consiglio si scontrano sullo sport,
discutono.
Ora, però, a me pare di aver capito che l'unico intervenuto che
sia rappresentante dell'anima, diciamo così, sport dilettantistico,
punto e basta, niente contributi per le attività
semi-professionistiche, sia stato forse un pochettino Manganoni,
sotto quel profilo, gli altri Consiglieri invece, compreso Ramera,
che ha fatto delle proposte che poi analizzerò, si sono inseriti in
una logica, cioè quella di aiutare anche i semi-professionisti,
ecco, mi pare che sulla necessità di intervenire non ci siano state
delle discussioni; Manganoni ha detto: "forse sarebbe bene non dar
niente".
Ora vi renderete conto che questi sono degli argomenti che
scottano, cioè la Giunta ci pensa sopra, ci ragiona, pensa di fare
il meglio, però è chiaro che quando vengono in Consiglio sono
sempre oggetto di discussione, di valutazione... proprio perché
queste distinzioni non passano tra partito e partito, passano
all'interno degli stessi partiti, perché c'è chi ha più
sensibilità, chi si sente portato a dare il suo contributo anche
alla direzione di una squadra.
Altri che non seguono questo settore, non interessa
assolutamente e allora di qui nascono le considerazioni critiche e
molte critiche.
Perché si è proposto questo contributo differenziato? Per una
ragione, innanzi tutto di vischiosità, cioè, ecco, mi spiego.
Intanto l'Aosta è stata retrocessa, ha fatto quello che ha
potuto, ha un parco giocatore di un certo tipo, è chiaro che un
certo numero di queste spese, per lo meno quelle che si riferiscono
all'apparato, diciamo al parco giocatori, queste spese permangono,
sussistono anche se scende in un girone inferiore, ci saranno meno
spese di trasferta, ci saranno meno spese perché questo girone
costa di meno rispetto all'altro, ecco la ragione della diminuzione
del nostro contributo.
Voi direte "eh sì, però continuate a dare quindici milioni
all'Aosta, mentre proponiamo di darne otto alla Robur", intanto la
Robur si è affacciata a questa serie, può darsi che ci rimanga, può
darsi che venga retrocessa.
Non so se mi spiego. Intanto questo è il primo anno, se
rimanesse nella stessa serie, cioè se questo anno il campionato si
svolgesse in modo tale per cui l'Aosta e la Robur rimangono
entrambe nello stesso campionato, il problema di una certa equità
sollevato da Ramera, io penso che troverebbe sensibili molti
Consiglieri.
Però siamo in un anno di trapasso, quindi un anno in cui ci sarà
una definizione; io sono convinto, forse mi sbaglio, sono convinto
che comunque l'Aosta non possa essere retrocessa, non credo che
l'Aosta sarà retrocessa. Potrebbe invece essere retrocessa la
Robur.
Ora, intanto per giudicare della congruità di queste
richieste...
(Voci) ...
Ma Mappelli, intanto io non voglio
essere interrotto, tanto per incominciare, non voglio essere
interrotto, primo, secondo non sono presuntuoso, ma ad ogni modo
con certi Consiglieri posso anche essere presuntuoso. Soprattutto
con i Consiglieri che non leggono neanche gli allegati, poi parlano
tanto per mettere fuori qualche metro cubo di fiato, e per
riscaldare l'ambiente.
Quindi io specifico questa nostra proposta, dicendo che intanto
la situazione debitoria dell'Aosta...
(Fosson:
basta
Consigliere Mappelli) ...così come da allegati e sono attendibili,
sono stati controllati è una posizione debitoria di 14 milioni
circa, c'è anche un sollecito da parte della banca che è giunto in
questi giorni, che vuole intentare un'azione legale per il recupero
di questi crediti.
Quindi situazione debitoria di 14 milioni che si riferisce
soprattutto alle vecchie passate gestioni, dove vi sono ancora
molte persone o le vedove di queste persone che hanno firmato degli
effetti, oggi si vedono mettere all'incasso, con grosso dispiacere
di questi signori.
Ora, quindi situazione debitoria di quel tipo, bilancio di
previsione.
Il bilancio di previsione prevede un disavanzo di oltre venti
milioni, ripeto, è il discorso dell'apparato, è il discorso del
numero dei giocatori che ci sono, è il discorso degli allievi.
La Robur si presenta con un esercito, una previsione di
esercizio di 9 milione e mezzo, aggiunge poi che ha quattro milioni
di debiti.
Io ritengo che per quest'anno proporre l'assegnazione di questi
due contributi sia dare una cosa sensata, fermo restando che alla
fine di questo campionato vedremo come sono andate a finire le
cose, se l'Aosta e la Robur continueranno a militare nello stesso
girone, vada da sé che a questo punto si pone il problema di una
più equa, veramente più equa distribuzione, oggi abbiamo una
situazione di rischiosità, per quest'anno, questa situazione si
presenta ancora, non possiamo far subire un tracollo, diciamo così,
finanziario all'Aosta che già si trova in difficoltà, nello stesso
tempo sarebbe esagerato dare più alla Robur, in quanto la Robur
cosa ha chiesto? Ha presentato un bilancio di nove milioni e mezzo,
le diamo otto milioni, mi pare che sono tanti.
Ora, con questo Ramera, non voglio dire che è giusto in assoluto
che l'Aosta prenda 15 milioni e che sia giusto in assoluto che la
Robur ne prenda otto.
Io dico solo questo che due sono i discorsi, o noi decidiamo di
non dare niente a nessuno, si può anche decidere, così tronchiamo
ogni discussione, oppure in questa situazione veniamo incontro alle
esigenze reali e manifestate.
Io concordo con Ramera che se un altro anno l'Aosta e la Robur
sono nello stesso girone, bisognerà trovare il modo di equiparare
questo contributo, perché non sarebbe a mio avviso giusto che
esistessero due pesi e due misure.
Però oggi c'è una situazione di vischiosità, tu mi hai capito
perfettamente, una viene da un girone superiore con certi problemi,
con certi debiti, ed è giusto intervenire in qualche misura,
l'altra viene da un girone inferiore, ha avuto la promozione, non
si sa se rimarrà in questo girone, in questa categoria, vediamo
come va a finire, per quest'anno. Noi intervenendo in questa
misura, intanto togliamo all'Aosta sei milioni e mezzo circa,
rispetto al contributo dell'altro anno e diamo alla Robur in più
sei milioni.
Cioè, mi pare che complessivamente, insomma, si rispettino le
esigenze che hanno manifestato queste squadre.
Per l'avvenire concordo con Ramera, quando dice: potrebbero
essere dei problemi per cui bisognerà studiare l'opportunità di un
intervento più appropriato, ma dovremmo vederlo anche in relazione
all'esigenza che manifesteranno queste squadre.
Io insisto su questo, io non so, mi pare di aver detto delle
cose abbastanza serene, io non tengo né per l'Aosta, legittimo il
Consigliere Dolchi - apprezzo il Consigliere Dolchi che venga qui
in Consiglio e faccia la sua battaglia e dica... io non tengo né
per l'Aosta né per la Robur, io non posso tenere per nessuno, ecco
questo, il discorso, mi pare.
Devo far riferimento anche a quello che ha detto il Consigliere
Savioz, che si è trovato anche lui tante volte questi problemi,
diciamo così, tra i piedi, senza offendere nessuno, e anche lui ha
dovuto molto spesso, così discutere con questo Consigliere,
esprimere delle decisioni, prima come Sindaco e poi come Assessore
regionale.
È vero che esiste il problema debitorio dell'Aosta, è vero,
esiste ed è di 14 milioni circa, c'è una azione per recuperare
questi crediti alla svelta.
Ecco, oggi assegniamo questi contributi e rivediamoci fra un
anno, e rivediamoci alla fine del campionato, io concordo con
Freppaz, quando dice questa discussione doveva essere fatta alla
Commissione Turismo, però io faccio presente che gli argomenti io
li mando alla Presidenza del Consiglio, con questo non voglio
scaricare il "badeau" al Presidente Montesano, sia ben chiaro, io
li mando alla Presidenza del Consiglio, è la Presidenza del
Consiglio che li assegna per competenza. Ora io sarei stato ben
lieto che questa discussione fosse avvenuta prima in Commissione
Turismo, poi in Commissione Affari Generali, questa preghiera la
faremo tutti assieme, penso che il Consiglio sia d'accordo affinché
d'ora in avanti si svolgano così le cose, perché, noi di solito
cosa facciamo? Sono delibere, ma sarebbe bene che si potessero
portare, almeno per una discussione preliminare, per una
consultazione, sarebbe anche meglio, però, ripeto, non spetta a me
fare una cosa del genere.
Io li mando al Presidente del Consiglio, il quale poi decide,
disloca, opportunamente queste proposte. Ora insisterò per questo:
quest'anno manteniamo questo tipo di proposta che è ragionevole
sotto il profilo della Pubblica Amministrazione perché non aumenta
la spesa complessiva che abbiamo sostenuto l'anno scorso.
L'anno scorso, abbiamo speso, mezzo milione in più, direi, per
l'Aosta e la Robur: ventun milioni per l'Aosta e due milioni per la
Robur, facevano ventitré milioni e mezzo, quest'anno proponiamo di
spendere ventitré milioni, non vogliamo lesinare su queste cose,
però non aumentiamo il monte che avevano messo a disposizione
l'anno scorso.
Facciamo questa ripartizione che tiene conto delle situazioni,
come si presentano, nel tempo, l'Aosta ha delle passività, ha un
apparato, ha una struttura, ha un vivaio, ha un certo costo di
gestione, di amministrazione, veniamo incontro all'Aosta così
com'è, come veniamo incontro alla Robur così com'è. Vediamo
quest'anno cosa succede, se si consolidano queste situazioni, è
chiaro che dovremo trovare un comune denominatore e allora si potrà
fare il discorso cui ha accennato Ramera, saniamo i debiti e poi
mettiamoli sullo stesso piede di parità. Ecco.
Io su questo sono d'accordo, non sono qui per perpetuare una
disuguaglianza se questa disuguaglianza non deve essere.
Fosson (U.V.)
- Prima di dare la parola al Consigliere
Savioz che l'ha chiesta, vorrei fare solo una precisazione sulla
risposta che ha dato l'Assessore Milanesio alla richiesta fatta dal
Consigliere Freppaz.
Ora non si può dire così, semplicisticamente, noi mandiamo
queste cose alla Presidenza del Consiglio, è la Presidenza del
Consiglio che deve eventualmente mandare alle Commissioni perché la
Presidenza del Consiglio manda alle Commissioni in base al
Regolamento, i progetti di legge, perché su questo punto è tenuto a
mandarlo, perché il regolamento è ben preciso.
Ora sulle delibere, certamente che il Presidente del Consiglio
se mandasse le delibere alle varie Commissioni, esulerebbe da
quello che è il suo compito e da quello che è specifico nel
Regolamento. Quindi se ci sono degli argomenti particolarmente
delicati che vengono approvati con deliberazione dal Consiglio
regionale, deve essere l'Assessore che deve avere la sensibilità se
quell'argomento va portato alla Commissione o meno.
Ora effettivamente, siccome le Commissioni sono per Regolamento,
devono interessarsi, devono dare il loro parere per i progetti di
legge, per i disegni di legge, possono essere interpellati dai
singoli assessori, anche per quegli argomenti più controversi, in
maniera di semplificare la discussione che avviene in
Consiglio.
Questo solo per la precisione, in quanto alla risposta che è
stata data al Consigliere Freppaz.
La parola al Consigliere Savioz.
Savioz (P.C.I.)
- Fosson, tu mi hai già preceduto su
alcune cose quindi io non le ripeterò e le accetto.
Quello che invece mi preoccupa è il fatto di non voler risolvere
definitivamente questo problema, perché? Perché io penso che se a
un certo punto l'Assessore al Turismo, ritenuto importante il
provvedimento e la questione, si avvalga della Commissione del
Turismo, si avvalga delle Commissioni competenti in materia.
Poniamo questo problema una volta per tanto al fuoco del
Consiglio regionale, liquidiamolo e non ne parleremo più.
Invece di questo passo qui cosa facciamo, facciamo delle
incongruenze, facciamo delle cose non giuste, l'Aosta continua a
spendere circa due milioni all'anno per pagare degli interessi sui
venti milioni che ha di debiti, la situazione diventa sempre più
penosa, ricordo che questi debiti, non sono tutti colpevoli, quelli
che hanno diretto la Aosta perché hanno avuto delle assicurazioni
che poi non sono state mantenute, ma ho precisato prima: non voglio
né recriminare, né accusare, né cercare dei meriti.
Io dico solo le cose così come stanno, ritengo che il Consiglio,
per essere a posto deve affrontare questi problemi nelle
commissioni competenti, riportarli, liquidarli, in modo che il
denaro pubblico, ripeto, non vada più a finire, nelle casse e negli
interessi dei bancari.
Fosson (U.V.)
- Qualcun altro che vuole ancora parlare
sull'argomento, se non c'è più nessuno mettiamo in votazione... la
parola al Consigliere Germano.
Germano (P.C.I.) -
Io vorrei insistere ancora un momento.
Sono d'accordo sulla proposta della Giunta, però abbiamo sempre
questa situazione anomala dell'Aosta che ha un debito di 14 milioni
e che paga un milione e 400.000 circa di interessi passivi ogni
anno.
Perciò io direi, insisto con quel che ha detto Savioz,
approviamo questa deliberazione, così però incarichiamo la
Commissione al Turismo, assieme all'Assessore, di esaminare questa
situazione debitoria, di portarci un provvedimento che la risolva,
di modo che l'anno prossimo guardiamo alle cose come sono senza
avere questo carico di debiti.
In modo che sia una situazione pulita, dove ognuno dica la sua
posizione, però sia chiara.
E penso che sia anche quello che diceva Ramera in sostanza.
Fosson (U.V.)
- La parola al Consigliere Ramera.
Ramera (D.C.)
- ... l'Assessore diciamo il saldo di
questi debiti, per far più in fretta.
Non dico adesso, porti questo saldo, sia della Robur che quanti
milioni ha? Quattro? E sia dall'altra che ne ha 14, chiudiamo, però
la storia di dire rimandiamo tra un anno, saremo a fare la stessa
discussione.
La Robur sarà, sfortunatamente per lei, dato che so che è
l'ultima in classifica, retrocessa, l'altra si sarà salvata con
poco onore, e allora direi: che un altro anno, fissiamo già adesso
gli otto milioni per un altro anno all'Aosta, dato che chi rimane,
rimane così, non si può dire: quella è arrivata quest'anno, gliene
diamo soltanto otto, all'altra ne diamo 15 perché retrocessa.
Nel prossimo anno, che l'Aosta rimane così, il famoso parco
giocatori, che ho detto io che giocatori sono prima... no, perché
solo iscriverne delle centinaia fa niente, se poi non sanno giocare
al calcio, non ha nessuna importanza.
Io ritengo che l'Assessore deve portare il provvedimento
debitorio, diciamo, di saldo dei debiti al più presto. Così almeno
lo chiudiamo questo argomento e non si ripresenti più un altro
anno, perché allora non ci saranno scuse, perché già quindici anni
fa quando ero in Consiglio comunale, con Sindaco Savioz, avevo
detto che è troppo comodo fare i dirigenti di società ad Aosta. È
troppo comodo, quindi a un dato momento noi diciamo che saldiamo i
debiti e che dal prossimo anno avranno il contributo, il resto se
lo provvedono loro.
Fosson (U.V.)
- La parola all'Assessore Milanesio. Un
momento Milanesio, la parola al Consigliere Tonino prima.
Tonino (P.S.I.U.P.)
- Voglio solamente dire questo: è tre
anni che sono seduto qui in questo posto, è tre anni che sento
parlare di debiti della Società Aosta, quindi io concordo
pienamente con coloro che hanno fatto la proposta di liquidare
questi debiti nel più breve tempo possibile, e così che si possa
andare avanti come si deve.
Propongo anche giustamente che il contributo, visto l'andazzo
del prossimo campionato calcistico, il contributo sia pari sia per
la Robur, sia per l'Aosta, non è giusto che appaia una certa
discriminazione, dico appaia. Sono valevoli alcune osservazioni
fatte su questo, però appaiono queste discriminazioni.
Quindi io sono dell'avviso che si liquidino questi debiti che
l'Aosta ha, di modo che il contributo che dà la Regione non vada
nelle tasche delle banche, e si proceda in meglio.
Fosson (U.V.) -
Un momento. Se permettete vorrei fare una
precisazione per i Consiglieri. Molti dei Consiglieri che hanno
preso la parola, che non erano presenti in precedenti Consigli,
forse, per solo ricordare che i debiti dell'Aosta erano stati
sanati completamente a un certo momento dall'Amministrazione
regionale da alcuni anni, erano stati sanati completamente con
l'impegno che non sarebbero più ritornati dei debiti e praticamente
siamo ritornati a un certo momento nella stessa situazione di
prima, questo solo per la precisazione, basta andare a vedere i
verbali, andare a vedere il momento in cui sono stati sanati...
(voce:
nel '61, dieci anni fa e non è stato[m1] [m2] ...)
...Io vi garantisco che non ricordo in questo momento l'anno, ma i
debiti dell'Aosta a un certo momento sono stati completamente
sanati dall'Amministrazione regionale, non ricordo l'anno, non è
vero, mi permetto di dire che è vero.
Ecco, bisognerà vedere, dico questo per la precisazione, perché
se si darà un mandato alla Commissione di esaminare questo
problema, bisognerà che si ricordi anche di questi precedenti.
Ecco, la parola al Consigliere Bordon.
Bordon (D.C.)
- ... neanche interesse e necessità di
intervenire però visto le cose come si mettono, è giusto che si
puntualizzi qualche cosetta.
Anzitutto, basterà vedere i verbali delle sedute precedenti, io
ho avuto l'onore di far parte di questa Aosta "football club" come
grande portiere, sulla statura nessuno poteva discuterne, che ci
sia un discendente oggi come portiere Bordon, lo vedete nelle
cronache di tutti i giorni, e quindi arrivati a questo punto, per
non drammatizzare la cosa fra è vero e non è vero che sia stata
sanata la situazione, io volevo soltanto precisare alcune cose, non
avevo bisogno di prendere la parola perché siamo tutti d'accordo,
siamo avviati su una soluzione che mi sembra sia la più
sensata.
Io non posso garantirvi se ha ragione Fosson o se ha ragione
Germano, io mi ricordo solo che dal 1955 all'Assessorato al Turismo
si è trattato questo problema, io l'ho lasciato in eredità a
Savioz, Savioz avrà certamente lasciato in eredità ad altri, ma io
ho l'impressione che questo problema non sia stato sanato. Cioè, a
un certo momento, se non dimentico, se non sbaglio, la situazione
dell'Aosta migliorò, perché a un certo momento, mi sembra,
Presidente Bondaz, ebbe a vendere un giocatore al Genova, non mi
ricordo più il nome e ebbe a prendere un certo numero di milioni,
ricordo che allora venne in Assessorato, se non sbaglio, il Geom.
Cuaz Enrico, che era uno dei responsabili di questa società e portò
un bilancio passivo di una ventina di milioni.
Adesso non mi ricordo più, sono passati troppi anni, la verità e
la conclusione è solo questa: che anche allora avevamo fatto lo
stesso discorso e si vede che allora erano più carenti i denari, la
mentalità era un po' diversa e non si riuscì a portare a soluzione
questo problema.
Ora che cosa abbiamo sempre speso come parole per questa Aosta?
Innanzi tutto noi abbiamo sempre detto: non il famoso motto
mens
sana in corpore sano
, ma noi abbiamo sempre ritenuto che questi
giovani che seguono questo sport in linea di massima non siano i
capelloni che vanno a giocare al biliardo tutti i pomeriggi, che
fumano e respirano in ambienti poco sani, noi abbiamo ritenuto che
fosse uno sfogo, una valvola di sicurezza come avviene in tutta
Italia e ci saremmo augurati che questa Aosta, siccome tutte le
società sono passive, ce ne sono pochissime in Italia, neanche in
serie A... noi ci saremmo augurati che come ha fatto la Sardegna, e
come hanno fatto altre regioni, si volesse aiutare sempre di più
questa Aosta, che in fondo in fondo era anche una propaganda
turistica per il posto.
Naturalmente cosa abbiamo visto? Abbiamo visto che le cose si
sono complicate sempre di più, addirittura adesso ne dobbiamo
sovvenzionare due, perché sono tutte e due allo stesso livello,
sarebbe stato bellissimo se invece di poterne sovvenzionare due, ne
avessimo potuto sovvenzionare una, dando qualche cosa di più a
questa Società. Ora, io non voglio ripetere quello che hanno detto
gli altri, a me sembra che la proposta fatta da Milanesio, tenuto
conto delle giuste considerazioni che ha fatto Ramera sia quella da
accettare, una ha chiesto tanto, l'altra ha chiesto qualche cosa e
vorrebbe ancora qualche cosa altro, perché ha i debiti, come
dicevamo proprio l'Aosta, e quindi io sono del parere che
quest'anno dovrebbe passare questa proposta presentata dalla Giunta
con l'augurio che si riveda questo e lo si riveda come? Lo si
riveda con la proposta Germano, con la proposta di tutti,
esaminiamo questi debiti, finalmente, dell'Aosta che si possa
portare via questi 14 milioni, quelli che sono, perché tutti gli
anni sono uno e quattro, uno e cinque, l'avete ricordato voi, però
vengono in diminuzione di quel capitale, e ha detto bene chi ha
detto: non vadano più a vantaggio dei bancari, Tonino, perché a un
certo momento sono un paio di milioni che tutti gli anni, buttiamo
via in fumo, quindi se dobbiamo fare questa sanatoria, facciamola,
finalmente il clima è molto adatto, siamo tutti d'accordo, perché
non accade sempre, perché tutte le volte che abbiamo parlato
dell'Aosta, abbiamo tirato fuori anche gli altri sport, quando sono
seduto a quel banco il problema è un po' più difficile, quando sono
all'opposizione il problema è più facile perché bisogna dare a
tutti e tanto a tutti, e quindi io sono proprio di quel parere, io
liquiderei questo contributo che è stato richiesto e pregherei
l'Assessore di portare al più presto, alla Commissione Affari
Generali, a chi ritenete questa sanatoria, per cui finalmente
l'Aosta vada via, senza questa palla di piombo ai piedi, e possa
riiniziare una nuova gestione, per cui se poi, io non auguro a
nessuno di andare più giù o più su, cioè all'Aosta, io auguro a
tutte e due che vengano su, ma se dovessero effettivamente venire
su, io mi augurerei che tutte e due capissero la necessità di
unirsi, di formare magari solo una squadra per cui invece di dare
20 milioni o 22 a tutte e due, se ne possano dare trenta a una
sola, perché solo con questo sistema potenzieremo la Squadra e
potremo mandarla avanti.
Fosson (U.V.) -
La parola al Consigliere Bancod.
Bancod (U.V.)
- Voglio ricordare questo: si parla
sempre dell'Aosta, sempre contributi all'Aosta, però non dobbiamo
mica dimenticare che ci sono altre squadre, per esempio c'è la
Châtillon
che va abbastanza bene, quindi anche la Châtillon
dobbiamo sostenerla, non so vorrei sapere un po' quanti hanno
chiesto un contributo, ma il contributo della Châtillon mi pare che
è assai basso, insomma; quindi bisognerebbe vedere un po',
unificare questi contributi, di modo che non ci siano delle
disparità.
Fosson (U.V.)
- Qualcun altro chiede la parola? La parola
all'Assessore Milanesio.
Milanesio (P.S.I.)
- Mi pare che il Consiglio concordi
con la proposta della Giunta. Dobbiamo aggiungere questo, che la
Giunta è d'accordo sulla necessità di risolvere una volta per
tutte, perché a me risulta che non è mai stata risolta, ci sono
state delle proposte di soluzione, ma poi queste proposte non hanno
trovato l'assenso del Consiglio. Mi pare invece questa volta,
trovando l'assenso del Consiglio, per lo meno di una grande parte
del Consiglio, tutti gli intervenuti si sono trovati d'accordo,
sulla necessità di sanare la situazione debitoria di questa
squadra, ebbene oggi assegneremo questi contributi alle due
squadre, subito agli inizi del 1972, io sono d'accordo che per
questo debba essere convocata, diciamo così, a livello proprio di
porta-parola delle varie forze del Consiglio, la Commissione
Turismo, la quale dovrà elaborare, d'intesa con la Giunta, una
soluzione da prospettare al Consiglio. Intanto accertarsi
dell'entità della situazione debitoria, ma poi c'è qualche cosa di
più, una volta sanata però la situazione debitoria, stabilire dei
massimali, una logica per queste cose, non dovremo più, secondo me,
venire in Consiglio da quel giorno in avanti, una volta sanata
quella situazione, perché non si è mai sanata fino adesso, non
dovremo più venire in Consiglio a discutere...
(voce)
...Fosson sostiene che la cosa non è certa, io accetto, eh!
Comunque scusa Germano questi debiti sono vecchissimi, a cui si fa
riferimento, se fossero stati pagati, vorrebbe dire che la
situazione sarebbe stata sanata, comunque, io non voglio insistere,
esamineremo i verbali delle sedute del Consiglio, il vice
Presidente Fosson, che ha una memoria buona, di solito, ne prendo
atto, vuol dire spulcerà queste delibere, e vedremo che cosa è
stato discusso, che cosa è stato deciso da questo Consiglio.
Intanto approviamo queste proposte, poi convochiamo per gli
inizi del 1972 la Commissione Turismo, in quella sede esaminiamo le
varie situazioni debitorie di queste due squadre che fanno questo
girone e stabiliamo una norma di comportamento che dovrà valere,
non dico per sempre, per gli anni a venire.
In quel modo, noi credo che eviteremo tutte le volte che ci
saranno argomenti di questo tipo di perdere in Consiglio,
esattamente un'ora, un'ora e mezzo.
Non è che l'abbiamo persa, sia ben chiaro, ma non era poi un
argomento così importante e così profondo.
Rispondo al Consigliere Bancod, le squadre che meritano, in un
girone inferiore a questo, perché questo è dei dilettanti, no, le
squadre che militano in un girone inferiore tra cui il Châtillon e
tante altre, noi diamo per queste squadre il contributo
direttamente alla Federazione Italiana Gioco Calcio che è la
Federazione che raggruppa tutte queste squadre, la quale
Federazione provvede in base a dei parametri che sono stati
stabiliti tanti anni fa a distribuire questi quattrini, per cui per
queste squadre non esiste il problema di queste, ci sono dei
parametri fissi e allora non si litigano tra di loro, perché in
base a quello che fanno, in base a certi punteggi stabiliti dalla
F.D.C. hanno diritto ad un certo numero di quattrini, il problema
per quelle squadre non esiste, cioè vorrebbero tutti averne di più,
percepiscono tutti nella stessa maniera e secondo certi parametri
che sono fissi. Ora bisogna individuare una logica per le squadre
che escono da questo limite, che superano questo limite per evitare
che ci siano delle discussioni anche per quelle.
Fosson (U.V.)
- Più nessuno prende la parola? La
discussione è chiusa, quindi mettiamo in votazione la delibera così
come è stata proposta dalla Giunta e mi sembra anche che ci sia un
impegno da parte dell'Assessore Milanesio di portare l'esame della
questione debitoria eventualmente, alla Commissione Turismo, se il
Consiglio è d'accordo, mettiamo in votazione la delibera del punto
4 all'ordine del giorno.
Chi è d'accordo alzi la mano. Contrari? Astenuti? Astenuto il
Consigliere Dolchi, e quindi il provvedimento, la delibera è
approvata.
Mi sembra che il Consiglio era d'accordo di rinviare, su
richiesta anche della Giunta, il punto n. 5 e il punto n. 6, che
sono due mozioni a cui dovrebbe dare una risposta il Presidente
della Giunta, e quindi passiamo al n. 7.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK