Consiglio Regionale della Valle d'Aosta - Oggetto del Consiglio n. 210 del 24 ottobre 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Anagrafe patrimoniale - Indennità e previdenza
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 210 del 24 ottobre 2013 - Resoconto
OGGETTO N. 210/XIV - Reiezione di mozione: "Impegno della
competente Commissione consiliare alla presentazione di una
proposta di legge per la riduzione del numero dei Consiglieri
regionali e dell'indennità di carica loro spettante".
Président -
On est au point 22 à l'ordre du jour. Pour
l'illustration, a demandé la parole la collègue Certan.
Certan (ALPE)
- Merci Madame la Présidente.
Iniziamo il pomeriggio con un argomento soft. In questa mozione,
a nome dei movimenti Cinque Stelle, PD, UVP e ALPE, parleremo di
"tagliare", tagliare non delle assurdità, Signor Presidente, come
ha detto questa mattina lei (riprendo una sua frase): tagliare, ma
non delle assurdità, tagliare delle nostre indennità. Questa
mozione è dunque una mozione del buon esempio. Ci sono argomenti
che di tanto in tanto, in modo ciclico, in politica vengono
à la
mode
, meglio, ritornano
à la
une.
Questo dei
costi della politica è uno di quelli, che scala due o tre posizioni
e poi ritorna. Noi l'abbiamo sempre affrontato, e credo considerato
anche nella sostanza, non solo superficialmente, e vorremmo che,
oltre all'aspetto
à la une
, assuma anche un valore di
coerenza, di chiarezza, di trasparenza e soprattutto di
completezza.
A scanso di equivoci, preciso che noi intendiamo parlare di
"riduzione dei costi della politica" e non di riduzione della
rappresentatività e della democrazia. Nella nostra regione - che,
preciso, anche qui per onestà, non è certo quella messa peggio - se
ne è parlato però in modo concreto solo a fine 2012, prima nulla,
nonostante ripetuti solleciti e ripetute iniziative presentate in
aula nella passata legislatura dai gruppi di minoranza, in
particolare dai Consiglieri di ALPE, che ripetutamente, sin dal
2008, avevano sollecitato ad intervenire con dei tagli concreti.
Avevamo fatto queste mozioni non tanto per diminuire le indennità
in modo trasversale e, diciamo, "a casaccio", ma era per ridurre
quelle indennità che abbiamo sempre definito dei
surplus
,
dei benefici non indispensabili o necessari e, quindi, degli
sprechi. Non abbiamo mai fatto demagogia o populismo sui costi
della politica, ma abbiamo chiesto di intervenire, appunto, sulle
maggiorazioni ingiustificate.
Ora, tutti noi lunedì scorso abbiamo letto con attenzione le
dichiarazioni del Capogruppo di maggioranza:
"la politica ha il
dovere di procedere ad un ridimensionamento delle sue strutture e
dei relativi costi, ridimensionamento nell'ottica di una
razionalizzazione sia funzionale al suo operato..."
, eccetera.
Mi chiedo...meglio tardi che mai! ma dove siete stati finora? E,
soprattutto, quali forze politiche avevano l'incarico di
ridimensionare questi costi e, come vengono chiamati, "in modo
funzionale" e "nell'ottica della razionalizzazione"? Vale il
detto...non siamo più ai tempi in cui "Berta filava", insomma,
quindi tutto d'un colpo torna d'attualità, diventa interessante! E,
poi il discorso continua, c'è un passaggio interessante...come non
apprezzare l'apertura al dialogo e al confronto con tutte le forze
politiche? come non apprezzare, che abbiate scritto - collega
Perron e collega Borrello - nella relazione:
"la politica deve
tornare a suscitare l'interesse dei cittadini per poterne
riconquistare la fiducia e poter rispondere ai bisogni, alle
necessità di una società in continua evoluzione; è necessario
ricostruire il rapporto tra istituzioni e cittadini, troppo spesso
messo in crisi dai comportamenti anche poco rispettosi delle buone
e corrette amministrazioni, compiuti da chi dovrebbe invece essere
garante dell'interesse generale"
? Mi chiedo (ma ce lo chiediamo
da tempo) perché la politica non susciti più interesse? Perché si
debba riacquistare la fiducia? Perché sia necessario ricostruire il
rapporto tra istituzioni e cittadini? E ci chiediamo quali siano i
comportamenti e gli atti poco rispettosi delle regole, compiute da
chi dovrebbe essere invece garante dell'interesse generale.
Avanti ieri, abbiamo quindi appreso (ripeto, lo sottolineo) con
grande gioia la nascita del disegno di legge partorito dalla
maggioranza, dopo elefantiaca gestazione. Visto che la maggioranza
pare aver accelerato la presentazione di questo disegno di legge,
bene abbiamo fatto, quindi, come gruppi di minoranza, a proporre
questa mozione dodici giorni fa, che nel primo punto chiede proprio
un impegno a condividere, noi tutti, come Consiglio regionale,
insieme, e di andare in questa direzione. Ce l'aspettavamo, non
lunedì pomeriggio, eh, ma ormai è prassi che la minoranza
sollecita, fa
pressing
, e la maggioranza cerca di
tenir
le coup
e propone la sera prima, fa le proposte. Poco male!
Bien (je dirais), très bien
! Quindi per questa iniziativa,
che andremo a discutere nei dettagli in commissione e non
discuteremo ora...se il numero, un numero piuttosto che un altro,
sia equo, o adeguato, oppure no, in grado di rappresentare i
valdostani...l'obiettivo di noi tutti è, se ho ben capito, ridurre
i costi delle strutture della politica, di ridimensionarle. Per i
nostri gruppi è quindi importante, oggi, un altro impegno, un altro
oltre a questo, un impegno più concreto, non solo per quanto
riguarda il numero dei Consiglieri (che nella migliore delle
ipotesi riguarderà, per forza maggiore, la prossima
legislatura).
Con la nostra mozione, in questo particolare momento di
difficoltà, noi chiediamo un impegno maggiore, soprattutto
immediato nel tempo. So che siete sensibili a questo passaggio,
perché la Presidente Rini, lo scorso anno, quando illustrava
appunto i tagli che sono stati fatti a fine 2012, ricordava proprio
quest'aspetto, questa caratteristica di immediatezza: che, come
Consiglio, noi possiamo dare. Diceva che il risparmio totale -
diceva allora - sarà per il prossimo anno, cioè per quest'anno la
legge avrà effetto (cosa abbastanza rara) già sull'attuale
Consiglio, poiché avrà decorrenza dal 1° gennaio...quindi queste
azioni concrete di buon senso, di buon esempio, possiamo farle
subito.
Sintetizzo cosa noi intendiamo per "recupero degli sprechi" o
"maggiorazioni ingiustificate", come ho detto prima, ed entro
quindi nella mozione. Tenuto conto dell'indennità di base di
Consigliere, riteniamo che vi siano delle cariche che hanno delle
responsabilità maggiori, delle responsabilità amministrative,
economiche, finanziarie, ma anche impegni più restrittivi: sono le
cariche degli Assessori e del Presidente della Regione. Non
riteniamo, invece, che la carica di Presidente del Consiglio
preveda responsabilità maggiori di un Assessore, eppure percepisce
circa 1.200 euro in più al mese. Non riteniamo che i Presidenti
delle Commissioni abbiano responsabilità maggiori rispetto ai
Commissari e ai Consiglieri nell'aprire, nel condurre, nel chiudere
le sedute delle Commissioni. Quindi chiediamo, con questa mozione,
che il Consiglio impegni, oggi, la Commissione competente a
predisporre anche questi tagli. Entriamo nel dettaglio: c'è un
punto che riguarda anche l'Ufficio di Presidenza, e quindi
l'indennità dei Segretari e dei Vicepresidenti, dove proponiamo un
taglio del 50 percento.
Nel concreto, siccome riprendo delle parole che il collega
Bertin aveva già...nel 2008, quando ha proposto il progetto di
legge n. 2...nel 2008 forse, non 2009:
"Objectif prioritaire du
Gouvernement régional
- diceva il Presidente Rollandin -
que
je représente est la réduction des coûts de la politique; cela
signifie que nous allons procéder à une véritable rationalisation
du système public et des rapports du système privé
dans une
optique de limitation de la dépense et amélioration du niveau de
démocratie et des services offerts aux citoyens".
Donc je
pense que...
La riduzione che noi proponiamo è - ripeto - immediata, perché
possiamo, dopo l'approvazione di questa mozione, darne corso in
breve tempo, e comunque in questa legislatura è di circa 975 mila
euro...sono comunque dei costi non superflui, non banali.
Nell'illustrazione ho dimenticato di citare anche il numero degli
Assessori; proprio perché noi riteniamo che la coerenza, in un
momento di grave crisi, debba esserci al 100 percento, noi
proponiamo, visto che in tutti i programmi elettorali era stata
messa anche una riduzione del numero degli Assessori, senza andare
a vedere chi aveva tagliato di più o di meno, però riteniamo che il
numero degli Assessorati che potrebbe essere equo, che potrebbe
essere giusto, potrebbe essere di sei. In questo momento, non si
può toccare niente, ma riteniamo che sarebbe importante che si
abbassi il tetto generale, il tetto massimo a sei e quindi si
divida per otto. Quindi se ci sono...la maggioranza potrebbe anche
aver deciso di averne messi dieci o quindici, ma noi teniamo il
tetto massimo giusto, che riteniamo essere quello di sei Assessori.
Chiederemmo di metterlo come spesa, come tetto, diciamo, di spesa
massima. Ecco, come avviene nelle buone famiglie, non è che si
elimina qualcuno...visto che i membri della famiglia sono otto, si
tengono gli otto, ma si divide una spesa totale di sei tra otto;
quindi ci sono meno entrate, proprio per andare nella riduzione.
Non è banale, perché due posti di Assessore in meno sono comunque,
nei cinque anni, 500 mila euro di risparmio. Grazie.
Si dà atto che dalle ore 14,39 assume la presidenza il
Vicepresidente André Lanièce.
Lanièce (Presidente)
- Dichiaro aperta la discussione
generale. Vi sono dei colleghi che intendono prendere la parola? Vi
sono dei colleghi interessati ad intervenire su questo oggetto? Se
non vi sono richieste di intervento...posso chiudere la
discussione? Se non vi sono altre richieste di intervento, lo
ripeto per la seconda volta...bene, ha chiesto la parola il
Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Il tema è un tema che è dibattutissimo a livello nazionale;
anche in questo Consiglio regionale noi cercheremo di non metterlo
proprio come da "quattro amici al bar". Probabilmente il tema di
una riforma costituzionale, com'è stato accennato in questi giorni,
forse merita un po' più di rispetto che non delle battute del tipo
da taglio dei costi della politica in quattro e quattr'otto.
Intanto bisogna ricordare che questo si impone all'attenzione del
Consiglio regionale della Valle d'Aosta, perché in un decreto
nazionale viene indicato in modo un po' improvvisato, pasticciato,
anche a livello nazionale, senza neanche piena conoscenza del
sistema elettorale della Valle d'Aosta, viene introdotto il numero
di 20 e scalda gli animi della politica valdostana, soprattutto in
un momento in cui il flirt tra l'Union Valdôtaine e il PdL toccava
il massimo, diciamo, del suo successo.
Fu solo il Consigliere Tibaldi, allora, a riprendere in mano la
questione della riduzione dei Consiglieri regionali rendendosi
conto, lui sì, che conosceva la Valle d'Aosta, che insomma a noi
serviva il numero dispari, perché non c'è l'elezione diretta del
Presidente della Regione in Valle d'Aosta, quindi almeno conoscere
il sistema elettorale valdostano non sarebbe già male a livello
nazionale! Ci fu una riflessione in questo senso e naturalmente
tutti fecero dichiarazioni roboanti sui giornali, dico tutti i
gruppi, tutte le forze politiche.
In aula arrivò, però, un solo disegno di legge costituzionale,
quello presentato dal Gruppo Democratico - allora non ancora
Sinistra-VdA - e, in questo disegno di legge, si fece riferimento
al numero 29, che fu illustrato in quest'aula e se ne diede in
qualche modo ragione, non ispirandosi soltanto alla storia dei
Salassi oppure dei Burgundi, a seconda di chi vuole cercare dei
riferimenti storici nel nostro passato, ma facendo riferimento a un
preciso funzionamento della nostra aula, ad una dignità che deve
avere il lavoro nelle Commissioni, e quant'altro. Quindi ci fu un
approfondito ragionamento intorno alla questione che il numero
andava, sì, ridotto, e andava calibrato su un'idea di Consiglio
regionale che non è solo "com'è bello tornare ai vecchi tempi", ma
che rispondesse a esigenze di riduzione del numero degli Assessori
fino ad un certo limite e corretto funzionamento del numero nelle
Commissioni. Non era quindi solo un ragionamento di costi della
politica, ma era anche un ragionamento di far fronte a un'immagine
che dobbiamo dare come Consiglio regionale nel contesto nazionale.
Su questo primo punto la risposta fu...in un momento delicato come
quello in cui si prospettava questo dibattito, il Presidente della
Regione ritenne opportuno risponderci che Trento e Bolzano tenevano
fermo il numero di 35, 35 a Bolzano e 35 a Trento, e che quello era
il punto di riferimento a cui riferirsi; quindi, in quel contesto
politico, venne bocciata la proposta del Partito Democratico che,
infatti, prese tre voti, i tre voti del Partito Democratico, mentre
tutta la maggioranza, e anche l'opposizione, ritennero di non
sostenere la riduzione dei Consiglieri regionali.
Su questo tema, quindi, ho davvero colto positivamente il fatto
che oggi - naturalmente messi al sicuro, dopo le elezioni, i 35
posti in Consiglio regionale - la maggioranza cambi prospettiva,
cambi la lettura della realtà e dica: "non in questa legislatura,
ma nella prossima ancora, andremo a ridurre il numero dei
Consiglieri". Cioè, quando avevano la possibilità di farlo subito
non lo fecero; adesso che, comunque...diciamo siamo sistemati in
Consiglio regionale, occupiamo i nostri posti, per la prossima
legislatura andiamo a lanciare questa proposta! Mi sarebbe piaciuto
leggere nel comunicato - ma magari lo sentirò oggi, dalla viva voce
dei Consiglieri regionali - almeno un accenno al fatto che...quando
noi presentammo la proposta di riduzione dei Consiglieri regionali,
accennammo anche al fatto che bisognava immaginare parallelamente
una proposta di riforma elettorale, perché presentando
semplicemente nuda e cruda una riduzione del numero dei Consiglieri
regionali, è praticamente...siccome questa mattina un po' di
fastidio l'hanno dato i due colleghi del Movimento Cinque Stelle,
un po' di fastidio lo dà il gruppetto del Partito
Democratico-Sinistra-VdA, facciamo sparire quest'anomalia,
rimaniamo solo noi, qui, il grande gruppo dell'Union Valdôtaine, e
ci teniamo l'aula tutta per noi!
Noi, quando presentammo la proposta di riduzione, calibrammo
bene un ragionamento che l'attuale legge elettorale, con il
meccanismo dell'elezione minima dei due Consiglieri, ha già un
quorum di sbarramento che è superiore a quello della Germania, per
capirci...siamo oltre lo sbarramento tedesco con una proposta di
questo tipo, bisogna anche comunicarlo ai cittadini, non aspettare
che poi si arrivi in aula, perché se non c'era la nostra mozione di
queste cose non se ne parlava, tanto per ribadire. Se non era la
minoranza a presentare una mozione, oggi, di questo non si parlava,
si andava avanti con le logiche dei bar, di chi alza di più il
numero: 25, no! 20, no! 10...ma sì, perché domani mattina presento
la proposta a 21, io! Veramente, se questo è il ragionamento che
sta dietro, se uno non inquadra bene cosa vuol dire la "riduzione
dei costi della politica" e ne fa una battaglia da "bar dello
sport", chi calcia la palla più forte e più lontano...
Credo che con grande saggezza, con grande opportunità, la
minoranza ha fatto riferimento al numero dei Consiglieri regionali
senza esprimere ancora un numero, per dire: ci sediamo attorno a un
lavoro, tutti, diciamoci ognuno le proprie opinioni e troviamo
un'intesa sulla questione dei numeri e sulla legge elettorale, e
"sulla legge elettorale"! Non c'è scritto, ma è automatico, perché
altrimenti lo sbarramento a 25 porta a soglie di sbarramento del 9
percento, cioè, volete portare la Valle d'Aosta a essere il
Burundi, a essere un paese dove ci sono partiti unici, clan che
comandano loro e la politica va a farsi friggere! Allora, io spero
che non sia questo l'intento di questo avventato e...come dire? un
po' affrettato comunicato stampa, che in nessuna delle
dichiarazioni dei due Capigruppo coglie l'importanza delle ricadute
che ha questo processo, non c'è nessun riferimento al numero degli
Assessori. Il PD, quando presentò la riduzione del numero dei
Consiglieri, presentò contestualmente una legge per la riduzione
del numero degli Assessori...perché non penserete mica di
continuare a banchettare con 25 Consiglieri regionali, tenervi 8
Assessori con tutto l'ambaradan che ne consegue? È ovvio che, se si
va a ridurre il numero dei Consiglieri regionali, è automatica la
riduzione del numero degli Assessori! Quindi avete in mente che la
Valle d'Aosta può funzionare con meno Consiglieri regionali e,
quindi, con meno Assessori, perché chi propone meno Consiglieri
regionali, propone automaticamente la riduzione del numero degli
Assessori! Quindi siamo esattamente nel contesto della mozione
della minoranza.
Secondo punto: riduzione del numero degli Assessori. E qui vengo
a un punto: la riduzione del numero degli Assessori è una legge
statutaria, non costituzionale, cioè vuol dire che può essere
votata e diventare applicativa da subito nel Consiglio regionale.
Allora dico: vabbè, la legge costituzionale...dobbiamo aspettare il
voto della Camera, il voto del Senato, il rivoto della Camera, e il
rivoto del Senato, infatti io dico doppio passaggio, dopo che
l'abbiamo votata noi, qui, e diventa applicativa nel luglio 2018,
salvo cadute o crolli di tutto il Consiglio regionale. Ma io dico:
visto che vi è sorta questa esigenza di ridurre i costi della
politica e di razionalizzare la politica valdostana, e visto che
nella proposta di riduzione dei Consiglieri è contenuta di fatto la
riduzione degli Assessori, ma perché non farlo subito, perché non
farla adesso la riduzione degli Assessori? Cosicché gli elettori
diranno: non ci state prendendo in giro come sempre, avanzando la
proposta di riduzione dei Consiglieri regionali...perché è chiaro
che qualche elettore un po' scafato comincia ad esserci e comincia
a dire: sì, loro fanno la bella figura di ridurre il numero, ma
intanto per 5 anni non lo riducono! Se poi si va ad elezioni
anticipate a livello nazionale, magari non se ne fa pure nulla!
Allora, per essere credibili di fronte agli elettori, facciamo, sì,
una proposta di legge costituzionale...
Noi...l'ho detto più volte, qualsiasi sarà il numero che verrà
fuori, il PD la voterà, l'ho dichiarato in tutte le salse questo, è
che non viene mai fuori la proposta, adesso ce n'è una, qualsiasi
numero ci sarà, la voteremo. Ma vogliamo anche dire, però, che gli
elettori non possono essere presi in giro per l'ennesima volta e
aspettare il 2018 per vedere la riduzione vera dei soldi, cioè del
costo del Consiglio regionale, quella deve avvenire adesso, in
questa legislatura, da subito, Signori miei!
Caro Capogruppo Perron, caro Capogruppo Borrello, voi che
lanciate queste battaglie strategiche di lungo periodo sulla
riduzione dei Consiglieri regionali, date il segnale che non è una
presa in giro, che non stiamo turlupinando gli elettori, come ha
fatto...lo dico senza esitazione...come hanno fatto tante volte i
miei colleghi del Partito Democratico nazionale, virgolettino pure
le ANSA di tutto il mondo, perché gliel'ho detto in Direzione che
non siamo più credibili quando diciamo che bisogna ridurre il
numero dei Parlamentari, quando diciamo che bisogna fare la riforma
delle istituzioni nazionali! Allora siamo come il Parlamento
romano?
Allora la riduzione la chiedo adesso: gli Assessori devono
essere ridotti "da subito", sennò questa è una presa in giro!
Naturalmente, visto che l'intento è quello di razionalizzare,
abbiamo dato un'occhiatina a cosa succede in giro per il mondo, e
regioni che hanno numeri di abitanti molto superiori ai nostri,
risorse maggiori delle nostre, hanno in alcune figure apicali delle
forme di indennità di riconoscimento inferiori a quelle della Valle
d'Aosta. Allora io ho detto: no, non andiamo a vedere le regioni
del sud, perché sennò lì comincia una polemica che sarebbe sterile
e senza senso, vanno rispettate quanto la nostra, non andiamo a
vedere le regioni a Statuto ordinario, ma il Friuli, una Regione
autonoma. Come mai, in Friuli, il Presidente del Consiglio ha
un'indennità inferiore a quella del Presidente del Consiglio della
Valle d'Aosta? Forse che in Friuli il Consiglio regionale è più
piccolo? No, è più grande, e quindi ci sono ancora più Consiglieri,
più attività da gestire, più attività da fare, c'è da girare tra le
Province, c'è da tener conto di un territorio più grande. È
retribuito meno, Regione a Statuto Speciale! Allora dico: non
aspetteremo mica il 2018, per fare questa riforma? Quanto ci fate
aspettare per vedere questa riforma qua?
Poi c'è una proposta che è stata molto dibattuta, ve lo confido,
anche tra le file della minoranza c'è un dibattito, non è che tutti
siamo omologati, qui, nella minoranza, non è che qualcuno ci ha
fatto il lavaggio del cervello...riusciamo anche ad avere, dentro
di noi, delle sfumature diverse, ma c'è il rispetto per una
proposta che deve andare in commissione, quindi dentro la minoranza
qualcuno ha anche detto: andiamo a verificare se si può intervenire
sulla questione dei Presidenti delle Commissioni. È una proposta,
non è un disegno di legge, questo, è da discutere, da valutare. Per
quanto mi riguarda, effettivamente la responsabilità di un
Presidente di Commissione va riconosciuta e ci sono stati in alcuni
casi delle commissioni delicate, però...come dire? il quantum, il
come, il se, eccetera, è oggetto di discussione, cioè qui, come non
abbiamo scritto numeri, come non abbiamo scritto importi, è perché
vorrei far capire che qui non si tratta di dire: vogliamo svilire
la funzione del Presidente del Consiglio, non c'è scritto un
numero, no? C'è scritto di ragionare intorno a un ripensamento che
è legato a esempi concreti che abbiamo tratto da altre realtà.
Allora, ho cercato di far capire che dietro questo provvedimento
presentato dalla minoranza non c'è il "bar sport", e lo dico senza
problemi, senza esitazioni, posso affrontare anch'io i cittadini
tutti i giorni che mi dicono sui costi della politica, non c'è un
ragionamento da "bar sport", tagliamo e dove va, va! C'è dietro un
ragionamento, una riflessione politica che dura da anni, portata
avanti da diversi Consiglieri in questo Consiglio regionale, e
suffragata da una capacità di analisi delle leggi, dei percorsi che
devono seguire le leggi, che ha una sua dignità, che ha una sua
dignità; dopodiché possiamo essere d'accordo o non d'accordo su
queste proposte, però, ecco, vorrei che non venisse fuori il
ragionamento da strada: cos'è? il taglio ai costi della politica,
la minoranza fa demagogia... Qui non c'è nessuna demagogia, il
ragionamento, lo ripeto, parte da un decreto nazionale che suscitò
un grande dibattito, giustamente gli organi di stampa diedero ampio
spazio a questa questione del ridurre a 20 il numero dei
Consiglieri regionali, e quant'altro. C'è stato un percorso, mi fa
piacere che su questo percorso siano cresciute le sensibilità che
vanno nell'idea di cercare di mettere al riparo l'istituzione
Consiglio della Valle d'Aosta da inutili attacchi nazionali, perché
avere un "numero ragionevole" non vuol dire aver un numero
sproporzionato, come può apparire, a livello nazionale, magari il
fatto che noi ne abbiamo 35.
Facendo questo ragionamento siamo consapevoli - e l'abbiamo
sempre dichiarato - che riteniamo inaccettabili i calcoli che
vengono alle volte fatti dai castigatori della politica su
Il
Corriere della Sera
, che è il grande strumento con
cui...diciamo le forze del potere economico e mediatico italiano
hanno attaccato anche pezzi di democrazia. Quindi, non accettiamo
le formule: tanti abitanti, costo di Consigliere per ogni abitante
uguale...perché quella roba lì non ci appartiene, non ci
appartiene. Quando abbiamo fatto il ragionamento sui costi della
politica l'abbiamo fatto volendo mettere invece al riparo il nostro
Consiglio regionale da quelle logiche che dicono: "se non arriviamo
noi, da Roma, questi qui se la suonano e se la cantano tra di
loro". No, abbiamo detto: "giochiamo d'anticipo"...beh, d'anticipo
non siamo riusciti a giocare perché c'erano troppi interessi in
campo e la legge del PD non poteva essere votata. Oggi questo
ragionamento parte, e parte in modo serio, parte in modo serio
cercando appunto di riconoscere anche quella sensibilità che tutti
abbiamo.
Noi, come PD-Sinistra VdA - lo diceva bene stamattina il collega
Guichardaz -, siamo anche Sinistra-VdA, quindi rappresentiamo anche
l'esigenza di trovare le forme di garanzia e di pluralismo nel
Consiglio regionale, ma ciò non toglie che questa è la strada da
percorrere, però da percorrere senza inganni, senza infingimenti,
da percorrere con la convinzione che, se vogliamo ricostruire e
ridare una dignità alla politica in Valle d'Aosta per cui il
cittadino, tutti i giorni...poi tutti non li convinceremo mai,
perché ci sono anche persone che, nella loro legittimità, ritengono
non sia questo il luogo chiave della politica valdostana.
Ecco, noi dobbiamo trovare la formula per cui questo passaggio
che è stato lanciato dalle opposizioni con una mozione, ma che voi
avete ripreso, sia un passaggio che non può aspettare luglio 2018
per essere attuativo. Io ho lanciato una data...il 1° gennaio 2014?
Beh, è un'ipotesi di lavoro...a mio avviso, non si può rinviare
oltre un ragionamento sui costi di questa macchina, se davvero
volete essere credibili con la riduzione a 25.
Presidente
- Grazie. Ci sono altre richieste d'intervento
da parte dei colleghi dei vari gruppi consiliari? Non vi sono
richieste? Ha chiesto la parola il Consigliere Cognetta, ne ha la
facoltà.
Cognetta (M5S)
- Grazie Presidente.
Noi, chiaramente come Movimento Cinque Stelle, siamo, direi, i
progenitori di questa questione a livello nazionale. E, al di là
delle parole che correttamente ha detto il collega Donzel, noi
valutiamo il problema dei costi della politica in maniera molto più
ampia di quella che discutiamo in questo momento, con questa
mozione, ma anche rispetto alle mozioni che abbiamo presentato
negli altri Consigli...insomma, sono tutte mozioni che vanno nella
direzione che noi auspichiamo, che è quella di una riduzione
pesante dei costi della politica. Quindi, al di là di quello che
c'è scritto in questa mozione, che per noi è completamente
condivisibile, nel nostro programma - giusto perché prima abbiamo
parlato di programmi - anche noi siamo favorevoli a 25 Consiglieri,
lo abbiamo scritto nel programma, fermo restando la questione della
legge elettorale, che non ci dobbiamo dimenticare e che noi non
sottovalutiamo per nulla; anzi, abbiamo fatto diverse battaglie e
le stiamo continuando a fare rispetto alla questione delle tre
preferenze, del
quorum
...insomma, tutta quanta quella
questione che poi ci ha portato a essere qui, in Consiglio, in
questo momento, e quindi le due cose non possiamo disgiungerle in
nessun modo, secondo noi, anzi, non c'è uno senza l'altro. Perché
altrimenti, come ha giustamente fatto notare il collega, la
democrazia va a farsi benedire, secondo noi...ma non solo secondo
noi, credo che chiunque ci ragioni un momento se ne renderebbe
conto.
Per fare un breve inciso prima di cominciare, vorrei dire
questo: noi siamo favorevoli a pagare un professionista...non so,
immaginiamo di avere un giardino, un giardiniere bravo, abbiamo un
giardino da coltivare, e questo giardiniere, quando abbiamo un
problema, viene, ci dà una mano, ci risolve il problema, pota,
sistema, poi ci fa la fattura...la fattura è anche, diciamo così,
elevata, ma noi, risolto il problema, lo paghiamo volentieri. Il
problema dei costi della politica, invece, rispetto a questa
situazione, qual è? Tu hai questo giardino che non va, arriva un
giardiniere, comincia a operare e ti distrugge il giardino, poi ti
fa la fattura - che è spropositata - e lì, insomma, la faccenda
cambia aspetto, lì tu spendi un sacco di soldi per uno che ti ha
distrutto il tuo giardino, e non va bene! Ed è chiaro che a quel
punto lì non ci stai! Quello che è successo in questi anni, che sta
continuando a succedere, è questo: i cittadini pagano - noi, tutti
- tutta questa macchina enorme, perché vorrebbe, insomma, che
questo giardino andasse avanti, funzionasse, facesse qualcosa di
buono, desse dei frutti e, invece,
tabula rasa
! Non abbiamo
più niente, non esce più nulla, anzi, è diventato un costo
insostenibile, e tra poco le nuove tasse che arrivano saranno un
costo fuori da ogni logica, e noi siamo qui che, invece, cerchiamo
di dire: beh, forse è il caso che magari incominciamo a costare un
po' di meno, forse è il caso che incominciamo a pesare un po' di
meno. Non ci sembra che sia una cosa tanto strana, o no? O vi
sembra una questione così pazzesca? Poi però sentiamo, quando siamo
qui, nei
pourparler
: "eh, ma fate dei discorsi che vanno a
combattere soltanto le questioni relative alla maggioranza e non
colpite quelli della minoranza, fate soltanto queste questioni per
fare una questione di ripicche personali"...calma!
Allora, noi non abbiamo scritto in questa mozione, perché ci
sembrava una mozione come altre, d'indirizzo, no? cominciamo a
sederci, cominciamo a parlare. Vogliamo risparmiare subito a 25?
Togliamoci tutti quanti lo stipendio, rapportiamo lo stipendio dei
35 a 25 e ce lo dividiamo! Guardi, a noi non è che...adesso,
facciamolo ora, e noi votiamo...dove sta il pulsante? Votiamo il
pulsante, quello lì, e non ne parliamo più...no? Contemporaneamente
a questo, contemporaneamente a questo...così non aspettiamo la
legge costituzionale quando arriviamo a 25, facciamo una cosa
rapida e, contemporaneamente a questo, magari facciamo
qualcos'altro, già che stiamo qua, no?
Vi do qualche altro
input
così arriviamo fino in
fondo...dovremmo cominciare a parlare di quanto prendono i
Segretari particolari degli Assessori, per farci due righe di
conti: sono 8 persone, costano 860 mila euro l'anno...cosa fanno di
bello? Sicuramente fanno un lavoro eccellente, favoloso,
importantissimo, che in genere...degli Assessori, ho detto, degli
Assessori, sono 8 no? degli Assessori. Dicevo, rispondono al
telefono, prendono gli appuntamenti, fanno un lavoro sicuramente
molto interessante e importante che normalmente viene fatto da un
impiegato di categoria B... beh C, B?...quello che è...che costa
decisamente meno! Magari rapportare i due costi, non è che ci
dispiacerebbe, eh? E risparmieremmo un altro pozzo di soldi...ho
calcolato circa 600 mila euro l'anno. E così, di colpo, abbiamo
recuperato 600 mila...sì, sì, sì. Guardi, le faccio due righe di
conti, poi ne parliamo.
Per quanto riguarda poi sempre i costi della politica, di cui
dovremmo magari un giorno cominciare a discutere, noi abbiamo un
dirigente regionale ogni 1.000 abitanti. E, per carità, ci servono
tutti, eh! Così poi sappiamo che gli Assessori, quando devono
riunire tutti i dirigenti per parlare, ne hanno talmente tanti che
hanno bisogno di una sala riunioni enorme, perché chiaramente sono
così spezzettate e frammentate tutte quante le competenze che poi
diventa un macello anche riuscire a gestire la macchina
burocratica! E di questo ne abbiamo conto, ne avete conto anche
voi...li dimezzassimo, anche lì, non credo che la cosa ci
ridurrebbe in miseria, anzi, probabilmente avremmo una macchina un
po' più snella e un po' più veloce! E soprattutto non avremmo tutto
questo bizantinismo nel fare le cose, perché poi quello che succede
fuori, nei costi della politica e viene proiettato alle persone, è
per esempio il fatto che, mentre qualche anno fa tu, quando dovevi
fare una pratica, dovevi presentare 50 mila fogli...dicevi: però
alla fine mi danno i soldi, tutto sommato...è vero che mi devo
sbattere tra un ufficio e l'altro, foglio, fogliettino, mica
foglio, e così via, però qualcosa torna, adesso mi è rimasta da una
parte tutta quanta la montagna di burocrazia pazzesca che arriva
fino al soffitto e non ci sono più soldi e io un po' mi
innervosisco, eh...?...io devo lavorare per portare a casa i soldi,
mica posso stare qui, appresso a voi, foglio, mica foglio,
geometra, ingegnere, architetto...ehi, ragazzi! Io devo lavorare, e
voi invece no! Voi continuate a pensare che va tutto bene,
vabbè...e quindi i dirigenti guai a toccarli, anzi abbiamo fatto
una legge che se non diamo loro il lavoro questi ci fanno causa...e
la legge l'abbiamo fatta noi..."noi" nel senso di Consiglio, eh,
non noi, per carità, noi non l'avremmo mai fatta una cosa del
genere!
Poi, se volessimo parlare a questo punto degli altri costi della
politica, che a noi stanno particolarmente a cuore, dovremmo dare
un altro dato. Ora, la Merkel, giusto perché l'ha citata ad esempio
prima, guadagna 296 mila euro lordi l'anno...però quella lì è la
Merkel, lo sapete...ha praticamente in mano l'economia di tutta
l'Europa, detta in parole povere! Poi noi abbiamo un certo
"Frigerio" che ne guadagna 312 mila. E, allora, come lo vogliamo
chiamare, questo, se non un costo della politica assurdo da
eliminare, perché sennò, se lo vogliamo chiamare in un altro modo,
ditemi qual è quello giusto! Perché è questa la realtà dei numeri,
brutale! E noi...siamo qui, noi due, che ogni tanto ci diciamo:
"ma, poi dice che ridiamo"...ma per forza...cos'altro devi fare? A
volte viene voglia di impiccarci, poi però abbiamo detto: "vabbè,
ci hanno dato questo mandato, siamo qui, almeno gliele raccontiamo
in faccia le cose, cerchiamo di capire perché non vanno avanti,
perché non fanno anche delle cose minime", perché, ragazzi, alla
fine, quello che ha detto la collega Chantal Certan è che
risparmiamo, se tutto va bene, 200 mila euro l'anno. Meno male,
almeno 200 mila euro l'anno, ragazzi! Una faticata così...e c'è
anche chi si preoccupa qui e dice: "eh no! mi tolgono i soldi e io
come faccio"? E fai come fanno tutti gli altri! Si fa come fanno
tutti gli altri! Come facevo io, quattro mesi fa, quando prendevo
1.200 euro al mese per lavorare 8 ore al giorno, come fanno
centinaia di migliaia di persone, fuori, in giro!
Allora, noi ci siamo fatti una riduzione...per carità, molti ci
hanno detto anche che siamo stati scemi, poi su questo ognuno la
pensa come gli pare, però noi ci siamo ridotti lo stipendio a
2.500, lo sapete, lo hanno detto tutti, vabbè...se ce lo riduciamo
tutti, non è che a noi dispiace, eh? Anzi, lo facciamo, tutti
insieme, una bella leggina veloce, veloce, la votiamo al volo...e
per questo primo intervento non aggiungo altro. Grazie.
Presidente
- Grazie. Qualche altro collega che intende
prendere la parola? Ha chiesto la parola il Presidente Rini, ne ha
la facoltà.
Rini (UV)
- Care colleghe e cari colleghi, consentitemi
di intervenire, molto brevemente, su un tema, quello dei costi
della politica, che - come sapete - mi sta particolarmente a cuore,
e che sta alla base, direttamente e indirettamente, della mozione
che stiamo discutendo. Questa materia, com'è stato sottolineato
anche dai colleghi, è una materia molto importante, che va trattata
con la massima serietà, ma soprattutto con la massima onestà
intellettuale. Sin dal primo giorno del mio insediamento in seno
alla Presidenza del Consiglio, nella scorsa legislatura, ho
cercato, assieme a tutti i colleghi, di affrontare questo tema con
il massimo della serietà e della concretezza possibile.
In seno alla Conferenza dei Presidenti dei Consigli regionali
italiani, il dibattito sul tema è stato approfondito, è stato
dettagliato ed è stato puntuale. In seguito all'ahimè famoso
scandalo, quello del Lazio, che ha leso profondamente l'immagine di
tutte le Assemblee legislative italiane, anche nel resto del Paese
si è raggiunta la consapevolezza che si dovesse, in qualche
maniera, mettere mano a questa delicata materia, apportando le
doverose modifiche, sia per quanto riguarda la modalità di gestione
delle spese dei gruppi, vista anche l'allora genericità delle leggi
vigenti in tutte le Regioni (compresa la nostra), sia soprattutto
per quanto riguarda le indennità dei Consiglieri. E tutto ciò è
accaduto in un momento di grande crisi economica, momento in cui si
chiedono sacrifici alle nostre concittadine e ai nostri
concittadini, momento in cui, perciò, chi è chiamato ad
amministrare è tenuto ancor più non solo a dare il buon esempio, ma
a compiere, lui,
in primis
, le prime operazioni di sobrietà.
Si è arrivati...e direi finalmente, visto che la Valle d'Aosta più
volte aveva insistito proprio su questo punto in seno alla
Conferenza dei Presidenti...si è arrivati ad avere la
consapevolezza e ad avanzare la richiesta, e finalmente anche ad
approvare un atto che rendesse possibile questo, a far sì che, in
tutta Italia, gli eletti delle Assemblee legislative avessero il
medesimo trattamento economico, e anche la disciplina inerente al
funzionamento dei gruppi fosse la stessa per tutte le Regioni
d'Italia.
Qui concedetemi una brevissima parentesi...prima ho sentito dei
dati che, con molto garbo, con molta educazione, mi tocca però
smentire, perché sono rimasta stupita subito, poiché ho partecipato
a tutto l'iter e a tutte le fasi del lavoro, proprio per arrivare
ad avere questo risultato, pari dignità, e quindi anche pari
trattamento economico in tutta Italia...c'erano delle Regioni, ben
lo sapete, che avevano cifre veramente scandalose. Il Presidente
del Consiglio del Friuli, con cui ho appena parlato, proprio per
sincerarmi che non ci fossero anomalie in quello che era stato
approvato, mi ha appena comunicato che percepisce la somma di 9
mila euro, netti...probabilmente il calcolo era diverso perché
hanno scomposto le cifre. Sono 9 mila euro netti al mese, quindi
molto superiore alla cifra che percepiamo noi, in Valle d'Aosta.
Dicevo, le diversità, infatti, erano notevoli, e vi cito un dato
che può un po' dare anche il peso e il valore a quello che sto
dicendo: nel Lazio, sempre il famoso caso, venivano elargiti ai
gruppi consiliari 14 milioni di euro annui, cifra che corrisponde
più o meno alla cifra del nostro bilancio del Consiglio regionale
totale...quindi capite bene qual era la situazione! Proprio
ispirati da tali principi, e in forma del tutto volontaria e non
coercitiva, come avvenuto invece nelle altre Regioni per l'effetto
del famoso disegno di legge 174, poiché una norma statutaria,
l'articolo 25 del nostro Statuto ci esentava dall'obbligo di
intervenire su questa materia, la Regione Valle d'Aosta è stata la
prima e l'unica Regione, in Italia, ad aver approvato all'unanimità
la legge regionale 35 del 2012. Dicevo prima che siamo stati i
primi, in Italia, e ribadisco nuovamente che lo abbiamo fatto
volontariamente...primi nel senso che siamo stati i primi a
legiferare, lo scorso anno a dicembre. Gli unici, perché siamo
stati i soli...e lo ricordava bene la collega Certan...i soli ad
aver approvato una legge che entrasse in vigore da subito, e non
quindi dalla legislatura seguente, con gli effetti diretti su
ognuno di noi, giusto merito anche del confronto con la minoranza.
Io credo che sia stato un lavoro proficuo quello che abbiamo
fatto.
La riforma, quella approvata nella scorsa legislatura, è
intervenuta su due principali direttrici, introducendo, già dal 1°
gennaio 2013, riduzioni al trattamento indennitario e al sistema
previdenziale dei Consiglieri regionali, che hanno permesso di
conseguire un immediato risparmio per le casse regionali. Nel
dettaglio, molto brevemente, consentitemi di ricordarli: la legge
regionale 35/2012 ha disposto, innanzitutto, la soppressione del
previgente meccanismo di adeguamento automatico degli emolumenti
consiliari all'indennità di carica percepiti dai membri della
Camera dei Deputati, con la conseguente determinazione in legge in
misura fissa dei propri importi; secondo: il taglio delle indennità
consiliari per complessivi 900 mila euro annui; la soppressione del
rimborso forfettario delle spese per le missioni effettuate dai
Consiglieri; quarto: la riforma del sistema previdenziale dei
Consiglieri e il contestuale taglio dell'indennità contributiva
degli stessi, per un importo di oltre 407 mila euro annui, da
sommare agli altri; ancora: l'innalzamento della possibilità di
andare da 55 anni a 65 anni della soglia di età per la
corresponsione del trattamento previdenziale del singolo
Consigliere; e poi, infine, non ultimo, certo non per importanza,
la drastica riduzione dei finanziamenti ai gruppi consiliari.
Queste disposizioni - e ci tengo a sottolinearlo - hanno
comportato un risparmio per le casse regionali pari a 2 milioni di
euro annui. Prima sentivo parlare di disposizioni che potrebbero
portare risparmi per 195 mila euro annui...queste misure già
adottate dal Consiglio regionale portano un risparmio di 2 milioni
di euro annui! E le dirò come. Veniamo a qualche cifra, per essere
più chiari e per capire meglio la portata di questo provvedimento.
Scusate se vi annoierò un po' sui numeri, ma credo che sia
importante. Prendendo come parametro di riferimento l'anno 2005, il
valore dell'indennità di carica era pari a 8.704 euro; l'1.1.2013
tale valore era di 5.185 euro. Passiamo alle cifre globali, così ci
fanno capire meglio. L'indennità di carica di funzione, con la
diaria e le spese per premi assicurativi per i componenti del
Consiglio regionale nel 2005 era pari a 5.007.429 euro...5 milioni;
nel 2013 questo era pari a 3.490.151 euro. I contributi all'assegno
vitalizio nel 2005 erano pari a 1.491.517 euro...1.400 e fischia;
nel 2013 la cifra era di 448.000 euro. L'indennità chilometrica per
i Consiglieri regionali nell'anno 2005 era pari a 54.428; nell'anno
2013 era pari a zero. Ancora: i contributi ai gruppi consiliari
nell'anno 2012 erano pari 600.667 euro...600.000; nell'anno 2013
pari a 166.000.
Io chiederei davvero, gentilmente, lo chiedo a lei, Presidente,
se le copie di queste tabelle, con questi dati, possano essere
distribuite ai colleghi e agli organi d'informazione...così, giusto
per avere anche la contezza dei dati e delle cifre, per capire i
reali tagli, l'impegno, e comunque la serietà che abbiamo cercato
di mettere su questa tematica. Queste sono solo alcune cifre,
queste sono solo alcune cifre, che però stanno a significare la
reale e concreta portata dell'intervento, anzi, degli interventi
posti in essere nel corso della scorsa legislatura. Spero che
questi dati siano utili alla nostra discussione e al nostro
confronto. Mi sembrava giusto ripercorrere, oggi, in questa
occasione, insieme, queste fasi, e mi sembra giusto che se
ulteriori passi vadano fatti in questa direzione non siano
limitati, ma siano generali e riguardino l'insieme degli eletti e
l'insieme dell'apparato.
Noi, di certo, non ci sottraiamo e credo che possiamo dire di
averlo dimostrato. Grazie.
Presidente
- Grazie. Ha chiesto la parola il Consigliere
Ferrero, ne ha la facoltà.
Ferrero (M5S)
- Grazie Presidente.
Abbiamo ascoltato con grande attenzione i dati che ha
snocciolato la Presidente Rini. Non vorremmo però che da questo
schema uscisse una specie di realtà virtuale, dalla quale risulta
che noi, Consiglieri regionali, Assessori e Presidenti, con tutte
queste riduzioni, siamo ormai appena sopra il livello della soglia
della povertà! Ecco, non vorrei che uscisse questo quadro, perché
sarebbe un quadro veramente distorto di quella che è la situazione;
anche perché, per fare giusto qualche cifra, noi vediamo che il
Presidente del Consiglio e il Presidente della Regione arrivano,
sostanzialmente, uno a circa 13.000 euro lordi, l'altro 14.000 euro
lordi complessivi di stipendio, il che vuol dire...io non so che
aliquote avranno, ma vuol dire beccarsi in busta paga puliti almeno
8.000 euro...mi diranno loro se sbaglio, se c'è qualcosa in più o
se c'è qualcosa in meno, comunque siamo a quel livello. Ecco, in un
momento come quello che stiamo attraversando, 8.000 euro a noi
paiono effettivamente esagerati, al di là di tutte le riduzioni che
sono state fatte, perché è bello vedere su questo schemino che
c'era un'indennità chilometrica dei Consigliere di 54.428 euro nel
2005. Io non so effettivamente che razza di chilometri facessero
questi, cioè erano in continuo movimento, probabilmente, erano
persone veramente iperattive. Sarebbe bello andare a vedere dove
hanno percorso questi chilometri e, soprattutto, se li hanno
effettivamente percorsi, perché 54.000 euro d'indennità
chilometrica mi sembrano tanti! Quindi direi che questo diventa un
po' una specie di boomerang e diventa "la tabella della vergogna",
della serie: come eravamo, per fortuna siamo un po' cambiati, ma
soprattutto c'è ancora tanta strada da fare!
Quindi la tanta strada da fare è sostenere, in maniera secondo
noi onesta, che 8.000 euro puliti nella busta paga di un qualsiasi
amministratore locale sono troppi, per noi sono troppi! Sono troppi
5.618 che prendiamo noi, come Consiglieri...noi ne prendiamo 2.500,
ma è quello che si prende normalmente, e sono soprattutto le
prebende e tutte le altre indennità di funzione che sono state
aggiunte ai Presidenti delle Commissioni consiliari, e via dicendo.
Diciamo quindi che apprezziamo lo schemino, ha un valore secondo
noi soprattutto a livello storico, però se voi ritenete che queste
cifre siano congrue, mi sa che siete i soli che lo ritenete!
Noi prendiamo, con questa mozione, un impegno, che è quello di
andare nella riduzione, ma una riduzione effettiva che sia
parametrata con quello che prende un dirigente regionale...non di
primo livello, un dirigente regionale normale. Per noi, un
Consigliere che prende 2.500/3.000 euro puliti in busta...secondo
noi può andare bene; se fa l'Assessore prenderà qualcosa in più, il
Presidente qualcosa in più, ma non arriviamo a questi livelli! In
un periodo del genere è facile dire "demagogia"...però, accidenti,
l'unico organo che non toccate mai è il portafoglio che avete
all'interno della giacca!
Presidente
- Grazie. Ci sono altre richieste
d'intervento? Ha chiesto la parola il Consigliere Guichardaz, ne ha
la facoltà.
Guichardaz (PD-SIN.VDA)
- Grazie.
Solo per fare due precisazioni, perché non so se il Presidente
del Friuli aveva probabilmente appena finito il sonnellino quando
le ha dato quei dati; io leggo dal sito del Consiglio del Friuli
(poi magari mi si smentirà, ma questo è il sito ufficiale):
"L'indennità di carica spetta al Presidente del Consiglio
regionale...60 percento dell'indennità di presenza ammonta ad euro
3.780 mensili lordi"
. Leggo sul nostro archivio delle nostre
indennità:
"Il Presidente del Consiglio ed il Presidente della
Giunta regionale percepiscono 5.730 euro lordi"
. Questi sono i
dati; quindi, con una popolazione come quella del Friuli, 1.300.000
abitanti, il Presidente del Consiglio percepisce circa 2.000 euro
in meno del nostro, a fronte di un'indennità di carica di
6.300.
Mi sono anche andato a ricercare - per avere dei dati ulteriori
- i dati del Piemonte: il Piemonte ha 4.500.000 abitanti; il
Presidente del Consiglio del Piemonte precepisce 4.096,27 euro di
indennità di mandato, vedo la Presidente Rini che muove la testa,
questo è il sito ufficiale della Regione Piemonte magari scrive
dati sbagliati! Poi invito la Presidente Rini ad andarglieli a
correggere, magari con la penna rossa!
Tra l'altro, la parametrazione delle indennità di mandato del
Friuli e del Piemonte avviene sulla base di valori percentuali
dell'indennità di mandato. Quindi, in Piemonte, se vogliamo
prendere a riferimento l'indennità di mandato del Presidente del
Consiglio - così è scritto sul sito, poi magari la Presidente Rini
telefona al Presidente del Consiglio, così ci smentisce - è il 35
percento dell'indennità di mandato. Facendo un calcolo tra
l'indennità di mandato nostra, se ben ricordo è 5.178 euro lordi
indicativamente, il 35 percento sarebbe 1.814,75 euro, quindi ben
lontani dai 4.011 euro che prende un Assessore regionale in più
all'indennità e alla diaria.
Se volessimo quindi applicare gli stessi parametri in uso
rispetto alle altre Regioni, basterebbe non attaccarci alle cifre e
definire per esempio delle percentuali. Poi vi invito ad andare a
fare un giro sui vari siti e vi accorgerete che in Umbria sono un
pochettino meno parchi rispetto al Piemonte: per esempio, in
Umbria, il Presidente del Consiglio e il Presidente della Giunta
percepiscono 3.439,80 centesimi di indennità di carica. Questi sono
dati che io ho trovato su internet, se volete sono confutabili. Nel
caso in cui ne troviate qualcuno più aggiornato, daremo poi
indicazioni, eventualmente a chi compila i dati sui siti, di
correggerli, perché dalle reazioni un po' indignate e dagli
sbattimenti di testa che vedo da parte di alcuni componenti della
maggioranza, sono dati evidentemente tutti sbagliati, quindi
internet riporta dei dati assolutamente sbagliati. Grazie.
Presidente
- Grazie. Ha chiesto di nuovo la parola il
Presidente Rini, ne ha la facoltà.
Rini (UV)
- Grazie Presidente.
Molto, molto brevemente, solo per dirle che assolutamente non
era un'espressione per dire che stava dando dei dati sbagliati,
stava semplicemente dando dei dati non completi, sarà mia premura
poi fornirle tutta la situazione, Regione per Regione, che peraltro
abbiamo; semplicemente lei prende solo una voce, ma io gradirei
vedere e, proprio per onestà intellettuale, quello che ho chiesto a
gran voce...finisco solo, poi, insomma, ho chiesto a gran voce che
ci fosse chiarezza su quello che effettivamente percepisce il
Presidente, l'Assessore, il Consigliere...perché questo è il
vecchio giochino che veniva già fatto in tante Regioni, dove ci
risultavano alcune Regioni, le solite note, peraltro, che
risultavano essere virtuose; poi, nel rimborso spese, venivano
fuori cifre esorbitanti! Allora le dico che nel Friuli sono 6.300,
più 3.600, più 3.500 con i rimborsi forfettari; cifra che noi,
volutamente, per trasparenza nei confronti delle nostre
concittadine e dei nostri concittadini, abbiamo voluto abolire!
Mancano i rimborsi forfettari. Comunque, questo giusto per dire che
non sta dando dei dati sbagliati, ma erano dei dati
incompleti...c'è un'altra voce che corrisponde al rimborso
forfettario, cifra che noi abbiamo abolito.
Comunque sarà mia premura, per correttezza e per onestà
intellettuale, farle avere tutti i dati, che abbiamo peraltro
assunto con un'approvazione che è pubblica, in seno alla Conferenza
dei Presidenti dei Consigli. Grazie.
Presidente
- Grazie. Ha chiesto la parola il Consigliere
Bertin, ne ha la facoltà.
Bertin (ALPE)
- Grazie Presidente.
A dire il vero non avevo intenzione di intervenire in questa
discussione, anche perché di questo argomento me ne sono occupato
durante tutta la scorsa legislatura, diversamente dalla Presidente
Rini. La ringrazio Presidente per i dati, ma sono evidentemente dei
dati di chi era qui la scorsa legislatura, che conosce o dovrebbe
conoscere.
Pensavamo che la nostra mozione guardasse verso l'avvenire, non
verso il passato. Come detto, uno degli aspetti che avevamo cercato
di tenere in considerazione durante la scorsa legislatura era
l'immediatezza di questo risparmio, perché non è da ora che
conosciamo la situazione e la necessità di ridurre i costi della
politica. È stata nostra premura per questo, come PL (proposta di
legge n. 2), a settembre 2008, avanzare una proposta per ridurre i
costi della politica, una proposta complessiva che, tra l'altro, è
ripresa anche in parte in questa mozione per quel che riguarda le
riduzioni degli emolumenti del Presidente del Consiglio e
dell'Ufficio di Presidenza, come anche per l'indennità di funzione
dei Presidenti delle Commissioni. La nostra premura era quella di
raggiungere subito, già nel 2008, un risparmio, anche perché aveva
fatto oggetto, questo argomento, di tutta la campagna elettorale
delle elezioni del 2008...
Presidente
- Un po' di silenzio, grazie!
Bertin (ALPE)
- ...purtroppo, nonostante le nostre
numerose proposte, alcune respinte da tutto il Consiglio regionale,
altre soltanto dalla maggioranza, abbiamo dovuto aspettare, come
Regione autonoma Valle d'Aosta, lo scandalo della Regione Lazio,
abbiamo dovuto aspettare Fiorito, perché senza Fiorito non sarebbe
successo niente, nonostante le nostre numerose proposte, continue
proposte su questo argomento!
Ciò detto, per ritornare sul passato, la nostra preoccupazione,
come detto, era da una parte esercitare la nostra autonomia, e
anche farlo subito, questo risparmio. Il nostro voto favorevole
alla proposta che si allineava a quella dei Consigli regionali di
tutta Italia, dei Presidenti dei Consigli regionali, era vincolata
all'immediatezza. In effetti, abbiamo anticipato gli effetti della
riduzione all'1.1.2013, per dare un segnale, perché è inutile fare
i risparmi per le prossime generazioni, bisogna iniziare noi, a
dare l'esempio, e in questo caso si è fatto: questa era la prima
condizione. La seconda era che questo doveva essere un primo passo
verso "gli altri passi" in questa via della riduzione dei costi
della politica, perché è del tutto evidente che non ci si può
fermare a quella proposta - certamente significativa - che abbiamo
approvato qui, in Consiglio, ma, come detto, può essere un primo
passo, va ripensato...vanno ripensati i costi della politica, da
tutti i punti di vista. Anche per quel che riguarda il numero dei
Consiglieri, le nostre perplessità erano, nella scorsa legislatura,
in ragione dell'efficacia di questa proposta, che rischiava del
tutto...era del tutto evidente, visto che finiva la legislatura, di
non avere nessun effetto pratico...era l'occasione per fare una
bella figura a costo zero.
Avremmo preferito, avevamo avanzato come proposta, se riduzione
ci deve essere, di farla attraverso una legge statutaria, che, a
nostro avviso, dal punto di vista tecnico avrebbe potuto essere lo
strumento giusto, e comunque, vista la contingente politica, avrei
visto male un Governo nazionale che si fosse prestato ad impugnare
una legge regionale che andava nella direzione di una riduzione del
numero dei Consiglieri. Per quanto ci riguarda, al di là dello
strumento sul quale avevamo delle perplessità, che ci pareva
velleitario, a "babbo morto" da un certo punto di vista, c'è anche
poi una questione più seria di rappresentanza e di democrazia.
Stiamo attenti quando giochiamo sui numeri, perché alla fine c'è in
gioco la democrazia ed è importante, da questo punto di vista,
trovare un equilibrio sia con la legge elettorale che nei numeri in
senso stretto.
Questa mozione ha l'obiettivo di rimettere l'attenzione sui
costi della politica; i risparmi, come ho detto, non sono
straordinari, ma danno un piccolo segnale che un altro passo, in
quella direzione, questo Consiglio vuole fare, esercitando la
propria autonomia e dando, come detto, un segnale; piccolo, ma un
passo alla volta, si può fare anche un percorso lungo. Il primo
passo l'abbiamo fatto nel dicembre dell'anno scorso, è il momento
di farne un altro. Riteniamo che questa proposta, questa mozione,
possa rappresentare l'occasione per andare in quella direzione.
Grazie.
Presidente
- Grazie. Ha chiesto la parola il Consigliere
Certan Chantal, ne ha la facoltà.
Certan (ALPE)
- Grazie Presidente.
Io sono tenuta ad intervenire, perché nella presentazione credo
di essere stata molto breve, sintetica, perché pensavo che fosse
importante che intervenissero tutti i colleghi, per non arrivare a
notte con questa mozione. Però mi sembrava di essere chiara, di
aver centrato la mozione non...
Presidente
- Un po' di silenzio, grazie.
Certan (ALPE)
- ...non su quello che è stato fatto o che
non è stato fatto, anzi credo di aver fatto un passaggio...e credo
che le registrazioni daranno atto di aver anche riconosciuto che, a
fine 2012, alcuni interventi sono stati fatti. E pensavo che questo
fosse passato chiaro, mentre si è rimesso tutto in discussione il
cammino (legittimo e, per carità, interessante), però credo che
questo non sia l'obiettivo...ripeto: ci sono regole elementari.
Qual è l'obiettivo di questa mozione? È quello di andare a
vedere, da adesso in poi, quello che si può ancora ridurre. Sarà
piccolo? Duecentomila euro l'anno saranno pochi? Beh, iniziamo,
perché ai cittadini stanno chiedendo cose anche più grandi, in
proporzione, quindi iniziamo pure, anche fosse solo 5.000 euro
all'anno! Comunque, non ero entrata nel dettaglio, e soprattutto la
nostra mozione non voleva andare a fare nessuna questione
personale; non era personale, quindi non voleva andare a chiedere a
nessuno quanto fosse il suo compenso.
Presidente Rini, mi permetterà, però, dopo che lei ha
snocciolato i dati, ha smentito quelli che ha dato Donzel del
Friuli, eccetera...beh, credo che ci sia un passaggio importante da
fare. Io mi sono sbagliata: ho detto 1.200 euro al mese in più
degli Assessori...in effetti, la carica del Presidente del
Consiglio è di 1.700 euro in più rispetto agli Assessori, al mese,
lordi, che vuol dire, all'anno, 20.400 euro al mese, lordi, in più
degli Assessori, che vuol dire, nei cinque anni della legislatura,
102.000 euro all'anno in più degli Assessori, lordi...sì, sì,
mettiamo pure il lordo!
Poi, vado ancora nello specifico e qui entro proprio nel merito
della mozione. Noi non siamo intervenuti a dire nulla
sull'indennità; quello che noi abbiamo chiamato "maggiorazioni" -
abbiamo un po' ricamato i termini - "maggiorazioni", "surplus",
"benefici non indispensabili"...beh, sono le indennità di funzioni,
quello che noi abbiamo chiamato "surplus", Presidente Rini, sono le
indennità di funzioni. Ciò detto, risulta che, rispetto al
Presidente del Consiglio del Friuli Venezia Giulia, la nostra
carica di Presidente del Consiglio della Valle d'Aosta sia di 1.000
euro al mese in più (lorde) e, in particolare, l'indennità, per
precisare quello che ha detto il collega Ferrero, è di circa 8.950
euro al mese, perché c'è anche la diaria...no, pardon, è in più, la
diaria è a parte. Allora, credo che non sia assolutamente
l'obiettivo, questo, di entrare nei dettagli, ma se dobbiamo
entrare a fare le pulci, facciamole corrette, ma facciamole fino in
fondo per tutti. Non era questo l'obiettivo, Presidente Rini, il
nostro obiettivo era quello di andare a fare una cosa generale,
sulla quale mi pare lei abbia detto essere d'accordo, perché ha
detto: non ci sottrarremo ad altri. E pensavamo proprio che questo
fosse il vero obiettivo...poi, ripeto, io nel mio intervento di
presentazione non ero andata appositamente nei dettagli perché non
volevo che mi si desse della demagogica, della populista. In questa
mozione non ci siamo sognati di andare a fare precisazioni sulle
indennità; però, poi, tirati per i capelli, forse bisogna farlo
fino in fondo. Grazie...e soprattutto questa è in prospettiva, nel
futuro, non di quello che è successo ma di quello che verrà,
andiamo avanti, guardiamo avanti! Siamo contenti che ci siano state
delle riduzioni, forse ci sono state delle esagerazioni, direi, nel
passato, però adesso noi siamo nel presente e possiamo cambiare il
futuro, non il passato!
Presidente
- Grazie. Ha chiesto la parola il Consigliere
Perron, ne ha la facoltà.
Perron (UV)
- Grazie Signor Presidente.
Sarebbe bello che questa materia fosse affrontata con sobrietà e
con pacatezza, e anche con serietà. Cioè non ricercando ciò che è
molto facile da trovare e cosa della quale siamo capaci tutti: del
clamore, delle prime pagine sui giornali o dei titoli a caratteri
cubitali. Qui basta che chi la spara più grossa ottiene la prima
pagina.
Il tema dei costi della politica o dei costi della democrazia -
ricordandoci che la democrazia è una forma di governo costosa - è
un tema che periodicamente ritorna all'attenzione di quest'aula
come un ritornello che qualcuno non si stanca mai di suonare e che,
a mio giudizio - ma è un giudizio molto personale - non dovrebbe,
invece, dividere quest'aula tra quelli che sono i Savonarola e
quelli che sono invece i Ganassa, cioè da una parte le figure
angeliche, che si ergono a tutela del bene, della purezza,
dell'altrui interesse e, dall'altra parte, i vampiri, i vampiri
della politica che mangiano tutti i benefit che la politica,
invece, dà.
Io penso di poter dire verità dicendo che da tempo, cioè da
quando la questione "Tangentopoli" ha posto all'attenzione della
pubblica opinione il tema forte dei costi della politica, questo
Consiglio regionale non è stato insensibile a questa tematica, non
è stato insensibile. Se c'è una linea che ha contraddistinto
l'azione dei Consigli regionali nelle diverse formazioni e
geografie politiche che si sono succedute in quest'aula, a mio
giudizio si può evidenziare una linea di rigore, una linea di
sobrietà, ed è una linea di rigore e di sobrietà anche
nell'atteggiamento che i diversi Consigli regionali hanno avuto nel
corso di queste legislature. Chi, come diversi di noi, ha avuto e
ha la possibilità di confrontare il nostro sistema, la sua
organizzazione, non soltanto per quanto attiene il bene del
Consigliere, ma l'organizzazione dei gruppi, lo
status
della
politica...beh, certamente può dire, senza timore di essere
smentito, che siamo sempre stati e siamo, e sottolineo "felici di
esserlo", fanalino di coda, fanalino di coda nello
status
dei vari Consigli regionali d'Italia, non andando a evocare certe
situazioni che conosciamo molto bene, che certamente hanno portato,
nel tempo, ad un allontanamento di quello che è il sentire comune
nel rapporto tra la gente e la politica. Penso allo
status
dell'Assemblea regionale siciliana, dove potremmo evidenziare tutta
una serie di cose, dalla quale siamo volutamente sempre stati
molto, molto lontani.
Se c'è una linea di comportamento che i vari Presidenti del
Consiglio, come della Regione, i vari Uffici di Presidenza hanno
avuto, è stata una linea, direi, di contenimento dei costi, anche
di razionalizzazione e, al tempo stesso, di certezza della spesa,
perché io vorrei ricordare che quest'aula, a differenza di quello
che fece il resto d'Italia, dove la spesa per tante legislature ha
continuato a impazzire su questo argomento...noi, nel 1999...questo
Consiglio trasformò un sistema nel suo complesso che era
retributivo...e se non è chiaro lo spiego...che era retributivo, in
un sistema profondamente e unicamente contributivo, andando a
creare per le casse della Regione, per le casse di
quest'Amministrazione, un risparmio che era stato ed è
considerevole. Si è intervenuti pesantemente com'è stato giusto
fare, intervenendo sul sistema dei contributi, contributi
assicurativi, che prima erano versati dall'Ente e che poi sono
stati giustamente versati dal singolo Consigliere.
Vorrei sottolineare che da diverse legislature non ci si adegua
più all'indennità dei Parlamentari, che nel frattempo non è più
cresciuta, ma vorrei sottolineare che, per scelta, per scelta,
questo Consiglio regionale non si è più adeguato all'indennità dei
Parlamentari nazionali. Vorrei ricordare che, nel 2006, la legge
finanziaria dello Stato invitava i Consigli regionali ad un forte
adeguamento delle indennità. Ebbene, io ricordo molto bene che, in
quell'occasione, il Consiglio regionale della Valle d'Aosta -
perché ne ero Presidente - fu uno dei pochi Consigli regionali che
su questa materia intervenne, e non intervennero Consigli regionali
in linea politica perfettamente allineati con, all'epoca, il
Governo Prodi, che tracciò questa linea. Ricordo molto bene il
Consiglio regionale della Toscana, quindi di un colore politico
perfettamente in sintonia con il Governo, che si oppose fermamente,
invitando tutti gli altri Consigli regionali a non adottare questo
indirizzo, e ricordo altri Consigli regionali che contro il Governo
fecero ricorso alla Corte costituzionale. E la Corte costituzionale
dichiarò incostituzionale questa norma, laddove obbligava i
Consigli regionali ad adeguarsi a quella riduzione. E il Consiglio
regionale della Valle d'Aosta fu l'unico Consiglio che, con
delibera dell'Ufficio di Presidenza, accolse e deliberò quella
riduzione. Non ci prendiamo nessuna medaglia, che sia chiaro, ma
ricordiamoci, insomma, che questo sistema di casta e di
privilegiati che spesso ci viene addossato, anche da esponenti qua
dentro, è un sistema che per certi aspetti non sentiamo nostro. Mi
pare che nel 2011 - se non ricordo male, Presidente - ci fu
un'ulteriore decurtazione, quindi in linea con una tendenza che da
sempre ci siamo sempre dati nel contenimento dei costi nei
confronti dei Consiglieri regionali.
Io penso che il Presidente Rini abbia illustrato molto bene i
contenuti del forte segnale che si è dato con la legge 35 del 2012.
Peraltro, voglio dire che - io non so cosa è successo all'interno
degli altri movimenti - per l'Union Valdôtaine certamente questa
legge è stata un duro colpo alle sue finanze, perché noi, da tempo,
abbiamo un modo di finanziare la nostra attività tramite un sistema
che è il contributo ai gruppi, dei quali rendicontiamo fino
all'ultimo euro, con il quale manteniamo delle sedi sul territorio,
con il quale manteniamo dei dipendenti, col quale finanziamo la
nostra attività politica, ed è un sistema che certifichiamo, che
rendicontiamo con persone estranee al movimento, sottolineo
"estranee al movimento", e che da sempre fa parte della trasparenza
del nostro agire politico. Quella legge che noi votammo, che noi
votammo, fu un duro colpo per il nostro bilancio, ma ci sembrò
corretto andare nella direzione di un forte segnale nei confronti
del contenimento della spesa e, per dircela tutta fino in fondo,
anche se questa legge arrivò a qualche mese dalle elezioni
regionali. Non mi pare, in campagna elettorale - francamente noi,
come altri - di aver colto grande plauso per questa
iniziativa...per dire che di fronte all'opinione pubblica ci
troviamo spesso un'opinione pubblica mai soddisfatta, mai
soddisfatta nei confronti delle misure che su questa materia
vengono adottate.
Eppure io credo che dal nostro punto di vista ci possiamo - lo
diciamo con molta umiltà - presentare di fronte a questa
discussione non nascondendoci, senza provare imbarazzo, perché
vedete, io penso che il ruolo del Consiglio regionale, del
Consigliere, è un ruolo di alto livello, è un ruolo certamente di
prestigio, che bisogna riconoscere: rappresentiamo l'assise più
importante della nostra Regione, speriamo di poterla rappresentare
con dignità, facendo al meglio il nostro ruolo, diciamo con
serenità, è una posizione di grande prestigio ma da non
demonizzare. È un ruolo che impone serietà, che impone impegno, che
impone studio e che impone assunzione di responsabilità. Io credo
che sia una responsabilità che spesso viene misconosciuta, che
viene in qualche modo non riconosciuta dalla pubblica opinione. È
il ruolo che ci viene conferito dalla democrazia rappresentativa,
perché noi non facciamo parte di una casta, la logica della casta è
una logica che porta alla dittatura, dalla quale siamo certamente
lontani.
Il nostro, e diciamo fieri di questo, è un ruolo prestigioso, è
un ruolo ben retribuito, e il fatto di essere nel tempo un ruolo
ben retribuito ha permesso, dovrebbe permettere a questo Consiglio
di avere al suo interno tutte le fasce sociali, cioè di avere
quindi anche all'interno di questo Consiglio le migliori energie
che la società valdostana può esprimere e che possono
deliberatamente decidere temporaneamente di abbandonare la loro
professione per mettersi a disposizione della politica. Io penso
che ragionare solo e unicamente - quando si parla dello
status
dei costi della politica - in termini di un
altalenante su e giù delle indennità dei Consiglieri sia
mortificante, sia avvilente per il ruolo del Consiglio regionale e
del Consigliere, a meno che non immaginiamo una classe politica
fatta unicamente di dipendenti pubblici che si possono, secondo la
norma, mettere in aspettativa, oppure di pensionati - ben vengano
queste categorie -, o altrimenti in qualche modo immaginiamo un
sistema nel quale le attività liberali, quindi energie diverse che
possono esistere all'interno della società, non possono trovare
qui, in qualche modo, una loro posizione d'essere.
Io credo che semplicemente non bisogna in alcun modo provare
disagio nel ricoprire questo incarico. Siamo delle persone che
pubblicamente, a differenza di altri, ogni 5 anni si mettono sotto
esame da parte della popolazione, e che, voglio dire, molto
serenamente ottengono o meno una fiducia sul lavoro che è stato
fatto. Vedete, io penso che, e han ragione alcuni colleghi quando
dicono che, quando parliamo dei costi della politica, dovremmo fare
un'analisi a 360 gradi...e chiederci fino in fondo, questa è la
domanda che dobbiamo farci, se ciò che facciamo all'interno di
quest'aula lo facciamo bene oppure no, se stiamo dando le giuste
risposte in termini di lavoro a quello che la comunità valdostana
si sta aspettando, se diamo delle risposte nei tempi che
l'economia, la società ci richiede, e per le quali ci ha votato. Io
penso che quando parliamo di costi della politica dovremmo in
maniera approfondita e globale parlare anche di questo. Se la
risposta è "sì", io credo che non dobbiamo temere confronti; se la
risposta è "no", è necessario che ognuno di noi, al suo interno
innanzitutto, faccia una riflessione profonda su come interpreta il
lavoro e il ruolo di ciò che sta facendo. Perché vedete, i costi
della politica non sono soltanto i costi degli eletti, non sono
soltanto i costi degli eletti! La percentuale è una percentuale
molto bassa, lo diciamo con rispetto, la Valle d'Aosta non ha, a
differenza di altre Regioni, degli apparati di tipo politico che
gravitano intorno a quest'aula.
Collega Cognetta, non so a cosa si riferiva lei, quando parlava
di questa "elefantiaca struttura", io non so a cosa si riferisse.
Semplicemente la nostra impostazione è un'impostazione sobria, che
non prevede apparati che altri Consigli regionali, pur andando a
razionalizzare le indennità, invece hanno in qualche modo
conservato.
Io credo che il vero interesse della comunità sia che l'eletto
lavori bene, lavori nell'interesse della comunità, e credo che la
dignità, il prestigio, la credibilità della politica, che
certamente tutti noi vogliamo ripristinare, non passa unicamente
attraverso un taglio a cicli delle indennità dei Consiglieri
regionali. Io penso di poter dire verità dicendo che il Consiglio
della Valle d'Aosta rispetto ad altri Consigli regionali è il più
virtuoso d'Italia; siamo i meno pagati, e di questo dobbiamo essere
fieri, però dobbiamo anche dirlo. Diciamo che nel tempo abbiamo
fatto delle politiche che periodicamente hanno diminuito le nostre
indennità, questo dobbiamo dirlo; siamo un Consiglio regionale che
non ha benefit paralleli, e quei pochi che possedevamo sono stati
eliminati. È un Consiglio regionale che, nel tempo, non ha avuto
scandali come si evocava poc'anzi, che hanno riguardato altri
Consigli regionali dei quali vergognarsi; io non mi sento e non ci
sentiamo di dover difendere una casta, siamo semplicemente degli
eletti che cercano molto seriamente di fare il loro mestiere
interpretando i bisogni della comunità, cercando di amministrare,
di assumersi delle responsabilità e che, ogni 5 anni, si mettono
sotto giudizio da parte di quello che è il libero elettorato.
La nostra Regione, e dico questo con convinzione, è una Regione
dove la politica è sempre stata fatta con trasparenza. Immagino che
il Movimento Cinque Stelle su questo non sarà d'accordo, ma voglio
dire, sull'atteggiamento di quello che sono eletti Cinque Stelle
potremmo discutere molto, perché, voglio dire, i primi esempi di
rendicontazione dei vostri Parlamentari, rispetto a quello che
erano in qualche modo i suggerimenti del vostro leader Grillo, non
sono andati esattamente nella direzione che dite. Ma non voglio
entrare in argomentazioni di questo tipo. Io penso che il lavoro
della politica in questa Regione è sempre andato nella direzione
della sobrietà, dell'onestà, di un atteggiamento serio, di un
impegno, di un lavoro fatto non a favore e nell'interesse di
qualcuno, ma a favore interamente di tutta questa comunità. Io
credo che molto correttamente vadano distinte le situazioni, vadano
distinti gli atteggiamenti, vadano distinti gli episodi, e io
rifiuto quella logica da "calderone", se possibile negativo, nel
quale spesso si mette indistintamente tutto e tutti per fare dei
ragionamenti al massacro.
Entrando nel merito della mozione, non voglio replicare a tutte
le cose che sono state dette stamattina. Non c'è una regia
particolare nella temporalità della presentazione del disegno di
legge che riduce il numero dei Consiglieri regionali, è
semplicemente un impegno che abbiamo in qualche modo preso con
l'elettorato, lo abbiamo scritto nel programma elettorale, lo
abbiamo scritto sul programma di Governo, ne avevamo parlato, è un
disegno di legge molto semplice sul quale cercheremo delle
convergenze.
Quindi, molto semplicemente, collega Donzel, noi non abbiamo
preso in giro nessuno, e a me spiace che lei usi dei toni molto
gravi quando non è necessario; noi non abbiamo preso in giro
nessuno e quando avremo una risposta sulla possibilità di ridurre
il numero dei Consiglieri, se altre forze politiche vorranno
sostenere la nostra proposta, nel Consiglio regionale della Valle
d'Aosta faremo gli opportuni e necessari ragionamenti sulle leggi
elettorali. È una materia che conosciamo, e vorrei ricordarle che
non c'è bisogno di nessun disegno di legge per modificare o
introdurre delle limitazioni sul numero degli Assessori, è una
scelta organizzativa che viene fatta all'inizio di ogni
legislatura, per cui non c'è bisogno di un disegno di legge in
questa direzione.
Quindi noi, in commissione, abbiamo depositato la nostra
proposta, è una proposta aperta, aperta al contributo, abbiamo
fatto una proposta concreta, non enfatizzandola e non
magnificandoci per questo; potevamo scrivere, collega Donzel, tutto
quello che vedevamo nella relazione. Facciamo una proposta aperta
al dialogo e al contributo, ma vorrei dire che è una proposta
concreta, concreta, e mi permetto di dire, a nome dell'Union
Valdôtaine, che è anche una proposta storica. Perché l'Union
Valdôtaine si è sempre vantata, molto orgogliosamente, al di là
delle difficoltà negli ultimi anni, di poter avere una forte
rappresentatività sul territorio, di rappresentare con forza gli
eletti sul territorio della Valle d'Aosta, e quindi in qualche modo
essere coloro che promuovono una riduzione di 1/3 dei Consiglieri
va evidentemente nella direzione di avere un domani, se approvata,
una drastica riduzione del numero degli eletti che pesa sotto
diversi aspetti. Ci sembrava questo il momento opportuno per farlo,
i tempi ci sembravano maturi per fare un ragionamento all'insegna
della serenità, della pacatezza, cercando un confronto, lo
sottolineo ancora, cercando un confronto e una collaborazione su
questo argomento in sede di commissione e di Consiglio con le altre
forze politiche. Questo sì che sarebbe un segnale se una proposta
di legge di questo genere venisse votata all'unanimità da tutte le
forze politiche presenti in Consiglio regionale!
Voglio essere chiaro sin da subito che sulle altre tre
impegnative non siamo d'accordo. Sulle altre tre non siamo
d'accordo e, anche se questo la fa sorridere, collega Donzel, è
curioso perché è una logica bipartisan quando fa comodo, cioè le
altre tre impegnative sono delle impegnative che non impegnano
tutti i Consiglieri regionali, ma impegnano i Consiglieri regionali
della maggioranza, quindi questo è un modo di porsi bipartisan
molto curioso. Io non l'ho interrotta...semplicemente voglio dire
che noi non ci ritroviamo...
Presidente
- Colleghi! Lasciate parlare il collega
Perron, grazie.
Perron (UV)
- ...noi non ci ritroviamo in questo gioco al
ribasso delle indennità per gli Assessori, che francamente non
capiamo, dal 6 al 5...non ci ritroviamo...al di là delle cifre,
credo che il confrontarsi sulle cifre non fa bene alla politica
impostata in questo modo, anche sul ruolo e sulla funzione di
quello che è il massimo rappresentante di
quest'Assemblea...Presidente, prendo parte del tempo del secondo
intervento.
Perché vedete, e vorrei essere corretto, mi pare che tutte le
Regioni in qualche modo hanno all'incirca allineato, poco più, poco
meno, le indennità del Presidente della Regione con quelle del
Presidente del Consiglio. Da noi non esiste, ritengo sia anche
normale che il Presidente del Consiglio qui sia pagato meno, perché
il Presidente della Regione svolge in questa Regione funzioni anche
prefettizie, però è un controsenso che in qualche modo siamo qui a
evocare, al di là di chi lo rappresenta al momento e del giudizio
su come può svolgere il ruolo, siamo qui, in ogni occasione, a
evocare la dignità, la rappresentanza, l'istituzione all'interno
come all'esterno del massimo rappresentante di quest'Assemblea e
nel momento in cui, invece, c'è un atto concreto, si tende a
mortificarlo da un punto di vista delle indennità.
Semplicemente, per fare un ragionamento di carattere generale,
noi riteniamo che l'attuale impostazione (che vale sia per gli
Assessori, sia per i Presidenti di Commissione che per il
Presidente del Consiglio), che è l'impostazione che prevede che chi
ha delle responsabilità maggiori abbia un'indennità maggiore, sia
un'impostazione valida, sia un'impostazione equa, un'impostazione
che ha un senso e che ha una sua logica. Per cui, dal nostro punto
di vista, è pur vero che il ruolo e la funzione di una persona non
si misurano in base all'indennità, ma ci sembra che questa
impostazione per cui chi ha delle funzioni maggiori abbia
un'indennità riconosciuta di poco superiore sia una logica che
abbia senso.
Ciò detto, il nostro voto sarà un voto negativo, perché in
qualche modo, pur riaffermando la nostra disponibilità a discutere
in commissione e bene penso sia che il dibattito possa spostarsi
per approfondirlo all'interno della commissione, sulle altre
impegnative di questa mozione non ci ritroviamo e, pertanto, il
nostro voto sarà un voro negativo. Grazie.
Presidente
- Grazie. Ha chiesto la parola il Consigliere
Laurent Viérin, ne ha facoltà.
Viérin L. (UVP)
- Merci Monsieur le Président.
Si arriva ad un tema che è caro a tante forze politiche, è stato
ricordato, nel senso che ciclicamente questo dibattito è stato
oggetto, in quest'aula, di approfondimenti. Ci si è interrogati in
diversi momenti e epoche storiche sul ruolo della politica, sugli
emolumenti, sul numero dei Consiglieri e, forse, la questione del
numero dei Consiglieri è arrivata soprattutto in questa legislatura
scorsa, di pari passo con una situazione generale di crisi anche
economica, ma non solo, che ha toccato l'Italia in generale e, poi,
la Valle d'Aosta. Costi della politica o anche di costi della
democrazia, perché li abbiamo chiamati in certi momenti anche
"costi della democrazia", perché nella politica ci sono tanti
elementi, non solo il Consiglio regionale, non solo gli eletti, ma
tutto il mondo che ruota e che gravita attorno alla politica. Ecco,
perché a me piace e lo abbiamo utilizzato spesso, anche con alcuni
colleghi, il tema dei costi della democrazia. È un tema ricorrente,
ma quest'ultimo anno, soprattutto, è stato un anno difficile, è
stato un anno dove la crisi economica ha attanagliato i diversi
settori, di bilanci ne abbiamo parlato questa mattina e sarà un
tema ricorrente anche durante l'approvazione o la discussione sul
bilancio.
Questa crisi ha esasperato sicuramente, ancora una volta, i
rapporti fra cittadini e politica e la politica, forse anche e
soprattutto a causa di questa crisi, e anche a causa di casi che
sono stati citati - Fiorito su tutti - si è interrogata ancora una
volta, e forse è stata un po' forzatamente portata a intervenire,
un po' in tutta Italia. Il Presidente Rini l'ha ricordato, sulla
questione dei costi, in quel caso delle Assemblee, del loro
funzionamento, non solo gli emolumenti degli amministratori, ma
anche tutti i costi paralleli, appunto di funzionamento delle aule
in generale e delle Assemblee. Che cosa è successo? Veramente la
crisi è arrivata a partire dal 2008, e si è manifestata
pesantemente anche in Valle a partire dal 2010. Si sperava che
questa crisi potesse passare, ma questa crisi ha imposto e ha
obbligato l'Amministrazione - in questo caso l'Amministrazione
regionale - a chiedere dei sacrifici alla comunità.
Allora, quando si aprì il dibattito - e i colleghi lo
ricorderanno - ci siamo chiesti...cerco di rappresentare quella che
è stata la mia posizione che, ancora tuttora, rimane questa: quella
di evitare, prima di chiedere i sacrifici alla base e alla gente
comune, prima di intervenire direttamente sui settori di
competenza, e quindi su tutti i settori della nostra economia,
della nostra comunità...ecco, ritenevo e ritengo opportuno che
l'esempio fosse partito e parta dall'alto, quindi,
in
primis
, dalla massima istituzione, senza poi dimenticare anche,
a cascata, le altre istituzioni, principalmente il Consiglio
comunale della città di Aosta, che è il Consiglio comunale
effettivamente più importante. Il dibattito si è accentuato
(qualcuno ha ricordato tutti i disegni di legge e le proposte della
scorsa legislatura), ma credo che, a partire dall'autunno dell'anno
scorso, si è iniziato a cercare e poi a ritrovare una volontà, se
non altro di iniziare a parlare concretamente su ipotesi, mettendo
i numeri di riduzione dei Consiglieri regionali, iniziando a
parlare di riduzione degli emolumenti, che erano già arrivati negli
anni e che, quando arrivavano gli adeguamenti dalla Camera dei
Deputati, spesso non venivano recepiti o si mettevano in
discussione.
Al di là di questo, il dibattito che ne è scaturito e che ha
preso in conto delle diverse sensibilità, subito ci ha portati ad
intervenire sulla parte che ricordava il Presidente Rini, cioè gli
emolumenti, il costo di funzionamento. E su questa disposizione,
che è stata votata all'unanimità in primavera...si ricorda,
Presidente?...io ero intervenuto in quell'occasione dicendo che - a
mio modesto parere, e a nome del gruppo dell'UVP - era un grande
messaggio, ma che non era sufficiente, perché noi avremmo auspicato
anche la riduzione di pari passo del numero dei Consiglieri
regionali, e noi l'avremmo auspicato già da questa legislatura.
Spesso la politica interviene in modo fittizio, o comunque a
livello di enunciazione di principi, dicendo: ma sì...e questi
esempi, a Roma, sono lampanti...ma sì interveniamo, ma dalla
prossima legislatura. Quindi, ricordo, nelle riunioni che avevamo
intavolato fra tutti i gruppi, il problema che era sorto era di non
poter intervenire sulla questione della riduzione del numero dei
Consiglieri per i tempi tecnici; si diceva: ma la modifica dello
Statuto di Autonomia, due passaggi parlamentari...si è perso
tempo.
Un'altra Regione, come il Friuli, invece, non perse tempo e
riuscì ad intervenire sulla riduzione del numero dei Consiglieri
regionali sin da subito; quindi, a febbraio, questa venne approvata
definitivamente dal Parlamento, dalle due Camere, ed entrò in
vigore.
Quindi la prima considerazione è quella che l'auspicio,
l'auspicio veramente che noi ritroviamo nelle parole del Capogruppo
dell'Union Valdôtaine, Ego Perron, che facciamo anche nostro, e che
credo vada nella direzione della nostra mozione, è che intanto ci
si trovi tutti d'accordo nel ridurre il numero dei Consiglieri
regionali, perché sarebbe già un passo molto importante, ricordando
che noi, e lo ha ricordato il collega del PD, abbiamo scelto lo
strumento della mozione...potevamo anche depositare sin dall'inizio
un disegno di legge, e ci eravamo anche interrogati su questo, ma
qual è stata la considerazione? La considerazione è che per una
modifica costituzionale, per una modifica in questo caso dello
Statuto, ci vogliono 24 voti e, quindi, più si ricerca una larga
intesa, un'ampia intesa all'interno di quest'aula, maggiori
possibilità ci saranno affinché questa riforma possa essere portata
a compimento. Ecco perché noi abbiamo presentato una mozione non
inserendo il numero, perché ci sono sensibilità diverse, credo, fra
tutti i gruppi.
Per quanto ci riguarda, noi, e lo abbiamo inserito anche nel
nostro programma elettorale, siamo favorevoli a 25, che era il
primo numero originario del primo Consiglio Valle. E quando, a
settembre dell'anno scorso, alla ripresa dell'attività politica,
era sorto il dibattito, era nata anche questa necessità di
chiederci in che misura. Personalmente mi ero già espresso su
questo numero di 25, anche con qualche polemica, polemica che era
stata trascinata anche sui giornali, come ben vi ricorderete.
Quindi, oggi, il fatto di avere comunque ritrovato in tutti i
programmi elettorali la questione della riduzione del numero dei
Consiglieri, ecco, dal punto di vista politico ci obbliga, oggi, e
dico "fortunatamente" ad intervenire; ad intervenire cercando di
aprire un ampio dibattito e ricercare un ampio consenso che possa
effettivamente addivenire a questa riduzione. Venticinque è stato
il numero pensato per il primo Consiglio Valle; noi crediamo che un
minimo di criterio ci fosse, all'epoca, se 25 era stato
pensato.
Il problema delle territorialità che ricordava il Capogruppo Ego
Perron noi lo condividiamo e apporteremo, all'interno del gruppo di
lavoro, se il gruppo di lavoro ci sarà...io credo, che la I
Commissione sia il luogo deputato per questa discussione...a
studiare eventualmente, al di là della modifica della legge
elettorale, che è doverosa...la questione eventuale di studiare un
sistema territoriale di rappresentanza e di rappresentatività, cioè
abbinare la riduzione del numero dei Consiglieri regionali con, per
esempio, dei collegi uninominali nelle varie zone della Valle, in
modo da avere un sistema misto, da studiare anche dal punto di
vista delle preferenze o della preferenza che sarà inserito dove un
elettore deve o può votare sia nel suo collegio che fuori dal suo
collegio, per avere una parte di rappresentatività territoriale e
un'altra, invece, generale, in modo da superare anche le questioni
territoriali, che noi tutti conosciamo. La Valdigne, per esempio,
che per anni non ha avuto un eletto, poi ha avuto un eletto, e in
questo momento, da due legislature, non ha più un rappresentante,
tant'è che l'eletta più vicina alla Valdigne, più prossima alla
Valdigne, credo che sia la collega Morelli, come il collega più
prossimo al Canavese è il Capogruppo dell'Union Valdôtaine
Progressiste, Luigi Bertschy. Questo per dire che c'è una
rappresentatività che oggi non è collegata per forza ad avere una
garanzia territoriale, che era stata sperimentata sulla questione
dei Walser, con degli esempi che non hanno poi dato i risultati
sperati. Lo dico come elemento di riflessione, perché potrebbe
effettivamente, perché riducendo il numero i timori ci sono, di
dire: Aosta e la
Plaine
, che hanno un grande bacino
elettorale, avranno la maggioranza degli eletti, mentre le zone
periferiche non avranno degli eletti. E questo, per un sistema
federale come noi lo auspichiamo, potrebbe invece vedere, con dei
meccanismi, la capitale intanto scorporata dal resto come
rappresentatività, e i 73 comuni divisi per zone con una
rappresentanza del territorio. Questo lo dico come elemento di
riflessione, che effettivamente potrebbe mantenere il criterio
elettorale di riferimento, da un punto di vista...diciamo di
preferenze, di voti, ma anche un criterio territoriale, che noi
facciamo proprio, perché noi non ci dimentichiamo di essere
federalisti e convinti difensori dell'identità comunale e
territoriale. Io credo quindi che il primo punto principale, che
poi è stato codificato con il deposito del vostro disegno di
legge...chiaramente ognuno segue i tempi della politica che ritiene
opportuni...noi abbiamo scelto la mozione, non abbiamo cercato di
fare fughe in avanti. Oggi, la disponibilità noi la rileviamo in
modo positivo, purché sia effettiva.
Per quanto riguarda però il resto, noi crediamo che, visto che
c'è una grande propensione al lavoro che è stato fatto, una grande
propensione a riconoscere che tanto è stato fatto per riportare
serenità e soprattutto rapporti consoni tra cittadinanza e politica
con quella riduzione degli emolumenti, noi crediamo che la
questione della riduzione anche di certi emolumenti, come quelli
che sono stati proposti, in particolare quelli dell'Ufficio di
Presidenza, potrebbe essere un ulteriore segnale, al di là della
cifra che effettivamente...fra l'altro è stato ricordato...qui io
non credo che si debbano fare delle battaglie di cifre, ma i
segnali spesso arrivano, i segnali spesso arrivano, anche e
soprattutto come principi. Il fatto di distinguere le
responsabilità comunque di un Esecutivo dalle responsabilità che
hanno i membri dell'Ufficio di Presidenza...io faccio un discorso
globale, tanto per dire che non abbiamo cercato di mirare solo ai
Consiglieri della maggioranza, perché ricordo che nell'Ufficio di
Presidenza abbiamo un Vicepresidente dell'opposizione e un
Consigliere Segretario dell'opposizione che rappresentano, in
questo caso, anche sottoscrivendo tra l'altro questa mozione,
chiedono di ridurre a sé stessi (il portafoglio nella giacca di cui
parlavano gli amici del Cinque Stelle).
Io credo quindi che noi abbiamo proposto tutta una serie di
richieste. Abbiamo inserito la questione dei Presidenti di
Commissione, abbiamo inserito la questione del Governo...anche in
quel caso, abbiamo posizioni diverse, è stato spiegato all'inizio
della legislatura: noi abbiamo inserito la questione della
riduzione del numero degli Assessori...è stato scelto di fare in un
altro modo. Noi avevamo semplicemente contestato il fatto di aver
detto una cosa in campagna elettorale e di aver fatto il contrario,
dopo. Non mettevamo in discussione il fatto della scelta, perché
uno si propone agli elettori e gli elettori votano in base alla
proposta elettorale, quindi era un po' falsare, com'è avvenuto per
tante altre cose, l'idea che la gente si era fatta votando delle
persone e votando un certo programma. Poi, giustamente è stato
spiegato, quindi credo che la discussione, oggi, sia conclusa per
quanto ci riguarda.
Nell'insieme delle proposte io non so come si svilupperà la
discussione, però noi crediamo che una possibilità di dialogo, una
possibilità di valutare che cosa la maggioranza sarebbe disponibile
ad accettare sulla nostra mozione, potrebbe essere un buon momento
e una buona occasione per partire, se non altro con un dialogo
aperto. Dopodiché, se questo dialogo non può addivenire ad un
accordo, noi manterremo la nostra mozione, voi non la appoggerete e
si continuerà sulla direzione che, secondo il nostro modesto
parere, non è quella giusta, perché quando si parla di riforme, se
è stata pensata la questione dei 24 voti, è stata pensata proprio
perché quando si interviene su una modifica così importante, si
dovrebbe e si deve, anche dal punto di vista numerico, ricercare il
massimo consenso. Noi non vogliamo sminuire il ruolo del Presidente
del Consiglio, è stato detto, crediamo che sia però un ruolo
sicuramente di prestigio, ma, da un punto di vista di
responsabilità, diverso rispetto ad altri ruoli; quindi l'idea di
accorparlo e di paragonarlo a quello degli Assessori era
semplicemente per non sminuire la valenza istituzionale, ma per
tener comunque un'adeguata remunerazione.
Noi crediamo che quando si parla di costi della politica e di
costi della democrazia, siamo spesso propensi - e meno male che
questo avviene - a guardare all'interno di quest'aula e non capiamo
effettivamente, in questo inizio di legislatura, perché non ci sia
la volontà di intervenire su tutto il resto, su tutto quel mondo
che è stato ricordato, a più riprese, in tutti questi Consigli, di
tutto il panorama delle società satelliti, di tutto ciò che ruota;
effettivamente nella pubblica amministrazione si sono tagliate le
questioni delle vetture, delle auto...ed è giusto che si sia andati
in questa direzione, mentre in tante società esistono ancora i
benefit, le carte, le auto, e tutto quello che è...
Allora, noi aspettiamo ancora, tra l'altro, che la mozione che è
stata approvata in quest'aula e che deve portare in II Commissione
dal collega la Torre tutta la questione delle società partecipate,
si manifesti, perché effettivamente adesso non sappiamo a che punto
sia la trasmissione del tutto e in che rivolo sia finito. Avevamo
preso un impegno un po' tutti, perché è stato approvato da questo
Consiglio, non con il voto segreto e non con la maggioranza battuta
ma con una condivisione, il fatto di fare una disamina su tutte le
società partecipate e non per avere toni intimidatori o di
processi...semplicemente per fare onore alla decenza, perché noi,
lo sappiamo tutti, non staremo, oggi, qui a ripetere le cifre, che
diciamo da interi Consigli...ci sono ancora tanti risparmi da fare,
anche e soprattutto in quel mondo lì, che vive di politica, perché
ancora oggi ci stiamo interrogando su come sganciare quel mondo
dalla politica e, visto che c'è una certa propensione a sganciarlo,
che però non è ancora arrivata, è un mondo che ancora vive di
politica, ma senza essere moralisti o senza per questo condannare
forzatamente questa cosa, ma la situazione oggi è questa!
È giusto quindi che tutti facciano una riflessione, è giusto che
si parta dalla politica, la politica ha iniziato a dare messaggi,
continuerà a darne. Noi speriamo che questa riforma si faccia,
però, ecco, non aspettiamo neanche troppo affinché si crei
effettivamente un'ulteriore responsabilità per la politica, che
interviene su sé stessa, ma che utilizza quelle società per poter
fare quello che la politica direttamente o l'Amministrazione non
può fare, perché sarebbe veramente assurdo, ricordandoci che
l'intero Consiglio regionale è direttamente collegato a tutte
queste società, perché è la massima istituzione e da questa
istituzione le società partecipate o comunque tutto questo panorama
dipende, anche perché altrimenti si finisce per arrivare alle
rappresentazioni che sono apparse sui giornali nazionali....de
Il
Sole
24Ore
di pochi giorni fa, sulle
società pubbliche: "Corsa senza freni, 7.800 aziende in Italia, in
generale, con le società partecipate...", eccetera, e si enumerano
effettivamente tutti i costi e tutto ciò che conosciamo. Quindi
ricordiamoci anche del
volet
parallelo, per evitare la
deregulation
, per evitare che poi ci siano questi
amministratori che non rispondono neanche più all'azionista di
riferimento e neanche a chi dovrebbero rispondere e, in più, a
spese della comunità, effettivamente continuano in una certa
direzione. Noi, quindi, ci auspichiamo che si voglia intervenire
anche in quella direzione.
In conclusione, io...ripeto, non so quale sia la disponibilità
della maggioranza effettivamente sui vari punti...se non ho capito
male, c'è sicuramente quella riferita al numero dei Consiglieri in
quanto è già stata depositata, mentre c'è una certa remora sul
resto, ecco. Noi vorremmo che ci fosse una possibilità di discutere
almeno sulla questione della riduzione dell'Ufficio di Presidenza
e, sulla questione degli Assessori, fare una riflessione, perché
comunque se c'è una riduzione a 25, ci sarà comunque una
riflessione da fare sul numero futuro degli Assessori. Noi saremmo
già per farla, l'abbiamo già proposta, abbiamo già anche cercato di
far approvare un ordine del giorno che non è stato votato, e quindi
noi abbiamo cercato in tutti i modi di farlo, ma almeno riuscire ad
intervenire su quelli che sono argomenti di sensibilità, che
potrebbero essere ricercati fra tutti i gruppi, per vedere se c'è
effettivamente, e in modo reale, la volontà di operare in questo
senso, e soprattutto di dare un messaggio alla comunità che in
questo momento sarebbe importante, interessante, fondamentale,
basilare, dare. Grazie.
Presidente
- Grazie. Vi sono altre richieste
d'intervento? Ha chiesto la parola il Consigliere Gerandin.
Gerandin (UVP)
- Merci Président.
Cercherò di recepire l'invito del collega Perron quando ha
parlato di "sobrietà e pacatezza", che mi pare un buon inizio per
la modifica di una legge costituzionale. Ne avevamo già discusso
nell'altra mozione, nella quale ci eravamo poi soffermati a lungo
su quelli che erano i contenuti dei vari programmi di legislatura
delle varie forze politiche: su questo penso che ci sia, quanto
meno un'unità d'intenti, nel senso che, all'interno dei programmi,
tutte le forze politiche avevano inserito la necessità di rivedere
il numero dei Consiglieri regionali ed i costi della politica.
Sono particolarmente felice che il primo disegno di legge che
viene presentato sia un disegno di legge di modifica costituzionale
e, soprattutto legato a quelli che, come dicevo, sono dei propositi
e degli intendimenti condivisi da tutti. Mi è piaciuta la prima
parte della relazione del disegno di legge presentato dai colleghi
Perron e Borrello che dice:
"È necessario ricostruire il
rapporto tra istituzioni e i cittadini, troppo spesso messo in
crisi da comportamenti ed atti poco rispettosi delle regole e della
buona e corretta amministrazione, compiuti da chi dovrebbe essere
garante dell'interesse generale. La classe politica ha il dovere di
procedere ad un ridimensionamento delle sue strutture e dei
relativi costi"
. Penso che tutti i presenti non possano che
condividere questi passaggi, sono passaggi molto importanti.
E, a seguito proprio di questa prima parte della relazione, io
sono assolutamente d'accordo che, su un passaggio così importante,
ci sia la necessità di trovare un accordo su quella che è la
riduzione del numero dei Consiglieri, ma non si può prescindere -
sarebbe troppo riduttivo parlare solo di "riduzione di numero di
Consiglieri" - dal mettere mano alla legge elettorale. Chi mi ha
preceduto l'ha già sottolineato: è importante che, pur nel numero
dei 25 Consiglieri, venga garantita la rappresentatività delle
forze politiche, perché se non si interviene sulla legge
elettorale, chi, in questo momento, ha due o tre rappresentanti,
rischierebbe di non essere rappresentato all'interno del Consiglio
regionale. Il collega Viérin ha parlato di quella che noi riteniamo
una cosa assolutamente importante, vale a dire la territorialità
per quello che riguarda la Valle d'Aosta. Non vogliamo chiamarli
collegi? Non importa il nome, però devono essere rappresentate le
varie territorialità del nostro complesso in Valle d'Aosta.
Assolutamente necessaria...e poi è troppo riduttiva una legge
con due articoli nella quale non si entra nel merito anche di una
riduzione di quanto attiene al discorso degli Assessori. Il
Consigliere Donzel, nel suo intervento ha detto, molto
correttamente, che la riduzione degli Assessorati non è una legge
costituzionale, ma una legge ordinaria, ed è assolutamente vero.
Noi partiamo da questo presupposto perché vorremmo - e con questa
nostra mozione, andiamo in quel senso - ritornare ad un impegno che
"voi" avete preso con i cittadini in campagna elettorale: siete
"voi" che avete promesso meno Assessori, anche se poi ne avete
licenziato, uno, un anno prima della scadenza del Consiglio
regionale!
Torno a quanto aveva detto lei, Consigliere Perron: ha detto che
ciò era dovuto ad una scelta organizzativa...beh, forse è più una
scelta di poltrone e di persone da accontentare che una scelta
organizzativa fatta per il bene della Valle d'Aosta! E lo capiamo
ed è proprio in questo senso che va la nostra mozione: non le
chiediamo di ridurre il numero degli Assessorati, ma le chiediamo
semplicemente di ridurre i costi delle strutture. Si ha un vizio,
in politica: è quello di demandare - è un vizio della politica
italiana ed anche della politica valdostana, forse meno della
politica valdostana, in questo caso - e di fissare l'entrata in
vigore delle regole per i futuri eletti. A me ha fatto piacere
l'intervento della Presidente Rini con il quale ci ha ricordato
quanto fatto con la legge regionale 35 del 2012. Io dico: "per
fortuna che è stato fatto un passaggio così", ma lo dico
sinceramente, per fortuna, perché si è intervenuti in maniera
significativa sulle indennità dei Consiglieri, sul finanziamento
dei gruppi ed anche sul vitalizio.
Apro una piccola parentesi: lei ci ha consegnato alcune
tabelline molto importanti e sarebbe interessante avere anche
quella sui vitalizi...e dico che è stata una fortuna che sia stato
ridotto anche il vitalizio, perché la politica valdostana, su
questo, è un po' come lo Stato quando si dice che non si può
intervenire sul pregresso. Ci sono poi sentenze della Corte
costituzionale che hanno legittimato questo, per cui è un po' come
lo Stato, si preferisce intervenire sulle pensioni minime piuttosto
che intervenire sulle pensioni da 50.000 euro al mese. Qua io dico
che è stata proprio una fortuna che si sia intervenuti, però
avremmo forse dovuto provare ad avere un po' di coraggio ed
intervenire anche sui vitalizi applicati con le vecchie regole,
vitalizi...retributivi, giustamente, con liquidazioni milionarie
dopo 3, 4 o 5 legislature.
Voglio tornare un attimo sul contenuto della mozione. Il nostro
ragionamento è molto semplice: come ha detto prima il collega
Viérin, noi non vogliamo fare una caccia alle streghe, per cui noi
riteniamo che sia giusto corrispondere adeguate indennità a chi ha
la responsabilità. Riteniamo anche che il Presidente del Consiglio,
i Vicepresidenti ed i Segretari siano figure più istituzionali...ma
con meno responsabilità, forse è più corretto, e riteniamo anche
che, nella loro funzione, abbiano meno responsabilità di un
qualsiasi Sindaco che non percepirà alcun vitalizio al termine del
mandato. Abbiamo presentato questa richiesta partendo dai
supermanager
e la riproponiamo anche oggi, con la nostra
mozione, perché riteniamo che il nostro percorso di revisione di
questi tipi di indennità sia ormai un percorso a prescindere.
Adesso che i bilanci regionali crollano, non possiamo più
permetterci di mantenere gli stessi costi per le figure
istituzionali. Sinceramente, dato che alcune cifre sono state date,
per cui non mi pare di fare nulla di scandaloso...ma io dico che se
poi, alla fine, la figura del Presidente da oltre 9.000 euro la
riduciamo a 7.500...magari non siamo poi così cattivi, e neanche
così vendicativi o, comunque, non vogliamo fare la caccia alle
streghe per nessuno: vogliamo che il ruolo abbia un'adeguata
corresponsione, ma gradiremmo un segnale in questo senso.
Lei, collega Perron, ha anche detto che nella nostra mozione noi
andavamo ad impegnare i Consiglieri di maggioranza: vorrei provare
a correggerla, nel senso che noi impegniamo la politica valdostana,
qualunque sia la maggioranza, a dare un segnale diverso, a dare un
segnale tangibile. Leggetela in questo senso, leggetela, e capirete
che non è fatta per penalizzare nessuno, ma è per dare un segnale
minimo di credibilità alla politica valdostana! Se sono tempi o
date che impediscono di votarla - l'ha detto il collega Viérin -
penso che possiamo discuterne, però per noi sarebbe davvero
difficile capire...e, forse, capirebbero ancora meno i cittadini
valdostani o, comunque, coloro che in questo momento stanno
ascoltando questo Consiglio, tutti coloro che vivono questo momento
di grande difficoltà...la mancanza di volontà di dare un segnale
molto preciso. È vero che si parla di 200.000 euro all'anno come
costo totale di questa nostra mozione, però, in un momento così
importante, prevedere un segnale da parte della politica valdostana
di risparmiare un milione di euro nei 5 anni penso sia un bel
segnale, per cui nessuno mette in dubbio lo sforzo che è stato
fatto nel pregresso. Nessuno dice che il peggio sia in Valle
d'Aosta, nessuno dice che in Valle d'Aosta...e per fortuna, almeno,
ci auguriamo che non succedano mai gli scandali che sono successi
nel passato, in altre realtà. Però, diamo un segnale in più, diamo
un segnale diverso, un segnale che - sono sicuro - i cittadini
valdostani apprezzerebbero; lo apprezzerebbero perché sarebbe un
segnale nel quale, con questa mozione, ci si impegna a dare
un'impostazione diversa e, soprattutto, a recuperare quella
credibilità della politica valdostana che voi avete messo nella
premessa del vostro disegno di legge. Grazie.
Presidente
- Ha chiesto la parola la Consigliera Patrizia
Morelli, ne ha la facoltà.
Morelli (ALPE)
- Merci Président.
Intervengo brevemente perché mi piace rimarcare il clima che c'è
oggi, in quest'aula, riguardo ad un tema che, nella scorsa
legislatura, era quasi un tema tabù
per buona parte della
legislatura: credo che dobbiamo riconoscerlo.
Il collega Bertin ha ricordato come noi, da Savonarola - non so,
lascio giudicare al collega Perron - nel settembre del 2008 abbiamo
fatto la nostra prima proposta di riduzione dei costi della
politica. Vi assicuro che la discussione in Consiglio regionale si
era svolta con tutt'altri toni e con tutt'altre modalità: intanto,
i numeri erano molto diversi, ma, in questa legislatura, dobbiamo
riconoscere che c'è una disponibilità ad affrontare questi
argomenti da parte di tutti, e questo è, indubbiamente, un buon
segnale.
Naturalmente, noi condividiamo la valutazione fatta dalla
Presidente Rini riguardo alle importanti modifiche già apportate
nella scorsa legislatura, modifiche che sono state applicate da
subito, non aspettando la legislatura successiva e quindi sperando,
in un certo qual modo, che magari ricadessero su altri. Questo era
stato un nostro punto fermo e ricordiamo che era stato accolto
dalla maggioranza.
Ora, per intervenire sui costi della politica, ci sono due
modalità: una, intervenire sui numeri; l'altra, intervenire sulle
indennità. La maggioranza, recentemente, ha avanzato un disegno di
legge con il quale si interviene sui numeri. Nella nostra mozione,
noi prevediamo che si possa intervenire sui numeri, ma che si possa
ulteriormente andare ad intervenire anche sulle indennità di
funzione, sui numeri degli Assessori regionali o, meglio, sul
montant
, sul costo totale degli Assessori regionali, andando
poi a definire liberamente il numero degli Assessori che, per noi,
al massimo, dovrebbe essere di 6.
Ora, quello che mi viene da chiedere alla maggioranza, visto il
tenore del dibattito, vista la disponibilità che c'è a dialogare su
questi temi, è se anche la maggioranza immagina di arrivare ad un
intervento sulle indennità o se, invece, la proposta si limiterà al
numero dei Consiglieri regionali perché, se si immaginasse da parte
della maggioranza, se già fosse stato iniziato un ragionamento per
andare a ritoccare ulteriormente - e sarebbe sicuramente un buon
segnale nei confronti dell'opinione pubblica - io credo che,
magari, ci si potrebbe confrontare, anche subito, convocando una
riunione dei Capigruppo, e andando magari a definire modalità di
intervento ed un percorso. Quello che vorremmo capire è se, da
parte della maggioranza, il voto negativo a questa mozione - che mi
pare sia già stato annunciato dal Capogruppo Perron - sia qualcosa
di assoluto ed inamovibile oppure se, come è già stato proposto da
altri colleghi, si può ragionare su altre eventuali modifiche.
Quindi, diciamo che il mio intervento è un intervento
interlocutorio in questo senso: ci piacerebbe avere delle risposte
riguardo a queste possibilità. Noi siamo aperti al dialogo,
sicuramente, e quindi chiediamo se la stessa disponibilità vi sia
da parte vostra e, eventualmente, chiediamo di fare una sospensione
per la convocazione della Conferenza dei Capigruppo per addivenire,
forse, ad un accordo ipotizzabile.
Presidente
- Grazie. Ci sono altre persone che intendono
intervenire? Non vi sono altre richieste d'interventi? C'è quindi
una richiesta di sospensione per una riunione dei
Capigruppo...giusto, collega? Qualcuno si prenota? C'è una
richiesta, ma...sì, sì! È finita la discussione, quindi? Se
qualcuno vuole prendere la parola da parte la maggioranza, per
cortesia...
Ha chiesto la parola il collega Perron, ne ha facoltà. Silenzio,
grazie!
Perron (UV)
- Grazie Presidente.
Intervengo solo per ribadire al Consiglio, qualora non fossi
stato chiaro prima - ma mi pareva di sì - che ho anche già fatto
una dichiarazione di voto e, pertanto, tale rimane la nostra
posizione. Presidente, giudichi lei sulla sospensione, ma io non
saprei che cosa aggiungere rispetto a quanto ho già detto in modo
molto chiaro nel mio intervento.
Presidente
- Ha chiesto la parola, per il secondo
intervento, il Consigliere Viérin Laurent; ne ha la facoltà.
Viérin L. (UVP)
- Siamo un po' stupiti da questa
posizione, a dir poco, e crediamo che questa eventuale riforma
parta male. Abbiamo passato due ore a parlare di condivisione, di
maggioranza qualificata, di volontà di apertura, di un tema
condiviso che si ritrova in tutti i programmi elettorali, ma,
evidentemente, ancora una volta, non c'è nessuna volontà di trovare
un accordo neppure sulla riduzione del numero dei Consiglieri o, al
di là del numero di Consiglieri, su altri punti che potrebbero
vedere una condivisione! Voi avete chiuso su tre punti dei quattro
proposti. Noi abbiamo cercato di rilanciare, attraverso una
mediazione che poteva farci accettare una parte relativa alla
riduzione del numero di Consiglieri e chiedevamo, se fosse stato
possibile...ma capiamo che andare a toccare il Presidente del
Consiglio e l'Ufficio di Presidenza, che, ricordo, è fatto anche
dai membri dell'opposizione e, quindi, noi crediamo che sia un
esempio anche per quanto ci riguarda...possa, in qualche modo,
mettere in difficoltà questa maggioranza. Ci dispiace, perché
abbiamo provato un'intesa sugli Enti locali, abbiamo dovuto
intervenire con una mozione, non c'era stata condivisione ed
abbiamo dovuto procedere lo stesso; poi, a causa della sconfitta
della maggioranza, questa è stata poi accettata forzatamente.
È iniziato un iter su una riforma importantissima per la storia
della nostra Regione: nemmeno sui costi della politica siete in
grado di accettare una riunione della Conferenza dei Capigruppo per
vedere se si poteva avere un minimo di spiraglio di accordo su
questo tema! Fate prima a ritirare la vostra legge dei 24...dei 25,
scusate, perché molto probabilmente non c'è nessuna intenzione!
Volete semplicemente arrivare con l'articoletto, non farvelo votare
e dire: "Ecco, noi eravamo per la riduzione, invece questi altri
volevano così tante cose che non abbiamo nemmeno potuto votare la
riduzione a 25"! Questo è il vostro atteggiamento perché, alla
fine, se non c'è, oggi, la volontà di accettare una sospensione, ci
chiediamo che volontà ci sia di accettare la riduzione del numero
dei Consiglieri regionali! D'altronde, lo abbiamo visto la scorsa
legislatura: non c'era l'intenzione, non c'era nessuna intenzione
di intervenire, sin da subito, sulla riduzione del numero dei
Consiglieri regionali con la scusa dei tempi tecnici, perché se
avessimo proceduto nella direzione che si poteva tenere, oggi
avremmo già un Consiglio ridotto e qualcuno, probabilmente, con i
numeri che ci sono, rapportati, chiaramente, alla riduzione dei
Consiglieri, avrebbe qualche difficoltà in più, difficoltà che già
si manifesta con il numero di 35, 18 a 17, che non sempre sono 18 a
17, ma, molto spesso, sono 17 a 18.
Quindi veramente con rammarico per una discussione che era
partita molto tecnica su certe cifre e che, invece, era stata
riportata, Presidente Perron, in un alveo di discussione politica
che è stata raccolta anche da altri, noi crediamo che oggi si perda
un'occasione e ci sia una chiusura da parte della maggioranza su un
tema che, invece, dovrebbe essere di larga e di ampia
envergure
di condivisione.
In conclusione, crediamo che il dubbio che oggi permanga, almeno
all'interno dei membri dell'opposizione, sia quello di una reale
volontà di portare avanti questa legislatura sui grandi
temi...lasciamo stare le questioni di visioni diverse che si
possono avere sulla mozione inerente un certo tema piuttosto che un
altro, ma, su questi temi, diventa difficile farvi ritrovare una
certa credibilità che già era scarsa. Quindi, forse ci siamo illusi
per qualche minuto o per qualche ora, soprattutto dopo aver letto
sul giornale tutte queste grandi dichiarazioni sulla volontà della
riduzione dei costi della politica che si riduce ad un articoletto
per ridurre il numero dei Consiglieri regionali e non si vuole,
invece, proseguire su altre materie. Noi ne prendiamo atto e
crediamo che, a questo punto, manterremo la nostra mozione e
cercheremo, visto che non ci sono altre alternative, il muro contro
muro, perché questo è quello che, oggi, state cercando.
Presidente
- Grazie. Per il secondo intervento, il
collega Donzel; ne ha facoltà.
Donzel (PD-SIN.VDA)
- Grazie Presidente.
Francamente, bisogna ricostruire un attimo la tempistica: senza
andare alle calende greche, andiamo alla scadenza termini di questo
Consiglio in cui viene depositata una mozione dell'opposizione che
fa riferimento generico alla riduzione del numero di Consiglieri
regionali, insieme ad altre riduzioni. Successivamente alla
proposta dell'opposizione, di tutti e quattro i gruppi
congiuntamente, arriva, sui giornali, a spron battuto, una proposta
della maggioranza: non è...come dire? molto simpatico, ma fa parte
della comunicazione, ma ci sta. Ci aspettiamo, comunque di arrivare
in aula e dire: "Almeno sui temi istituzionali - come diceva il
collega dell'UVP Laurent Viérin - si può lavorare insieme, si deve
lavorare insieme sui temi istituzionali". Eh no! Perché l'idea
è...non so se pensate ancora di essere i
factotum
della
Valle d'Aosta...senza averne i numeri, presentate una legge e dite:
"Questa è la nostra legge, è l'unica legge che c'è, o votate questo
o...camminare e andare!" Forse non ci siamo capiti! Dove volete
andare con quella legge lì, se non la condividiamo?
Noi vi abbiamo detto che c'è tutta la disponibilità a votare i
25, però - ben prima di voi - abbiamo presentato una mozione che fa
un ragionamento un po' più ampio. Allora, veniamo alla discussione:
ci spacchettate addosso tutta una serie di provvedimenti per cui,
francamente, capisco lo sconcerto del collega Bertin che dice: "ma,
scusate, per arrivare a quei provvedimenti ho fatto 5 anni di
battaglia"...dice Bertin! Presidente Rini, lo sappiamo che lei si è
impegnata su questo tema, glielo abbiamo riconosciuto nell'altra
legislatura, ma lo abbiamo votato anche noi quel provvedimento!
Abbiamo votato anche noi il provvedimento che ci diceva che non
potevamo più andare in pensione a 55 anni, come altri, invece,
avevano scritto, perché qui ci sono delle persone, in questo
Consiglio regionale, che, invece, quei provvedimenti che noi stiamo
faticosamente cercando di correggere, li hanno votati, li hanno
scritti, se li sono fatti loro! Allora noi, invece, abbiamo votato,
insieme, perché c'è stata unanimità su questo percorso...lei ce li
ributta addosso, ce li rinfaccia, come per dire: "guardate che cosa
abbiamo fatto"! Io mi ricordo che questa fila votava senza problemi
queste riduzioni, tanto per capirci! Non sono stati passaggi
facili, lei ha condotto un ottimo lavoro, ma non ci dica una cosa
che in parte è patrimonio nostro, a cui siamo arrivati non senza
fatica. Oggi si dice: punto di partenza.
Siccome l'asticella fissata dalla maggioranza è un'asticella
interessante che c'è nei nostri programmi e vogliamo andare verso
la riduzione dei Consiglieri regionali, semplicemente guardandoci
in faccia, allo specchio, abbiamo detto...ecco perché magari
serviva una riunione dei Capigruppo, e non capisco perché non
l'abbiate colta...che non possiamo capire che cosa c'è dietro le
dichiarazioni di una parte della maggioranza perché un'altra è
silente, nonostante si fosse fatta campione della riduzione dei
costi della politica qualche tempo fa. Quello che volevo capire io
era se voi pensate di dire "riduzione dei Consiglieri a 25" come se
fosse una pietra tombale sui costi della politica? È questa la
vostra proposta? Perché è questo che io non riesco a capire...noi
diciamo che va bene la riduzione dei Consiglieri a 25, ma non è la
pietra tombale sul discorso della riduzione dei costi della
politica e, se vogliamo, sui costi della democrazia in generale,
andiamo a verificare partecipate, e quant'altro...è un discorso
molto più ampio!
Noi vi abbiamo buttato lì alcune proposte, voi le avete ritenute
un po' troppo legate ad un discorso di maggioranza quando la
Presidente del Consiglio è la Presidente di tutti, ci sono il
Vicepresidente del Consiglio ed il Segretario che sono di
minoranza...non capisco come l'abbiate potuta individuare come un
attacco ai portafogli della maggioranza! Dove sta questa cosa? Non
sta né in cielo, né in terra! Quindi, il ragionamento è: se il
vostro atteggiamento è quello per cui si parla della riduzione a
25, ecco il legittimo sospetto (ma io mi aspettavo una smentita)
che voi vogliate fare questa cosa solo dal 2018 in poi!
Noi, invece, diciamo che bisogna trovare delle forme, la mozione
ne indica alcune...voi potevate, nella discussione in Commissione,
individuarne altre, per dire: facciamo un percorso come abbiamo
fatto l'altra volta in cui, visto che ormai l'obiettivo è il taglio
a 25...si può già dare qualche segnale prima? Io non trovo niente
di scandaloso nel fatto che dentro questo Consiglio ci siano
sensibilità...chi ha detto 2.000 euro da subito e
quant'altro...sono idee che devono trovare, come abbiamo fatto
l'altra volta, dei punti comuni. Perché ci rinfacciate che abbiamo
costruito con voi questa tabella? Non ho capito...questa tabella è
stata votata dai Consiglieri dell'opposizione o no? Noi non
riusciamo a capire perché ci sia questo atteggiamento di dire: "noi
siamo già stati talmente tanto bravi per cui adesso non si tocca
più nulla". No, non ci siamo proprio, perché non è questo che siamo
andati a dire in campagna elettorale, almeno noi! Abbiamo detto
che, siccome la crisi incalza, siccome la crisi è forte, dobbiamo
continuare a fare uno sforzo...questo abbiamo detto! Ed è quello a
cui accennava addirittura, con un intervento folgorante, in
apertura di Consiglio regionale, il collega Borrello: andiamo a
ridurre ulteriormente quelli che già hanno altre attività, altri
compensi. Sto aspettando il suo disegno di legge, collega Borrello,
mentre il mio - sottoscritto, naturalmente, da tutto il gruppo
PD-Sin.VdA - già è depositato, in attesa che arrivi anche il
contributo della Stella Alpina su questo percorso!
Quanto all'altra sciocchezza che ho sentito dire, quella per
cui, se noi riduciamo il compenso dei Consiglieri regionali, le
professioni liberali non avrebbero più accesso al Consiglio
regionale...mi consenta, è una sciocchezza, perché io penso che i
primi a ridursi il compenso sarebbero proprio quelli che esercitano
professioni liberali che non avrebbero nessun problema a votare la
riduzione del loro compenso. Ci sono qui imprenditori e quant'altro
che hanno anche compensi aggiuntivi e non avrebbero nessun problema
a ridurre il loro emolumento, quindi la storia delle attività
liberali non ci azzecca proprio con questo discorso.
Quello che i cittadini devono capire è che la proposta di
maggioranza è una proposta per dire: "non vogliamo più sentire
parlare di costi della politica perché siamo già stati bravi", e io
dico: "bravi così così", perché se abbiamo dovuto ridurre, vuol
dire che chi c'era stato prima, e che ancora siede qui, oggi, aveva
approfittato della situazione positiva del passato...diciamola
così. Quindi stiamo andando in questa direzione e...ci vogliamo
fermare qua? Rinviamo tutta la discussione sui costi della politica
al luglio 2018 quando ci sarà il nuovo Consiglio regionale? Per
quanto mi riguarda, noi non siamo d'accordo con questa posizione,
noi vogliamo che l'intervento sia complessivo! Quindi, questa
mozione andava anche nell'indirizzo che una proposta di legge
costituzionale, se arriva qui come proposta di tutta la
Commissione, ha un peso, ha una forza, se arriva qui come proposta
di maggioranza che sfida la minoranza...che cosa volete? Fare la
figura di votarvela per conto vostro? Io non riesco a capire il
fine di questa cosa, quando, in I Commissione, neanche con le
condizioni politiche dell'altra legislatura, c'è mai stata una
spaccatura così, in I Commissione, perché abbiamo sempre trovato la
quadra sulle grosse riforme! Anzi, l'altro giorno si ragionava su
come sia delicato il percorso delle riforme costituzionali, tant'è
che il Presidente Rollandin diceva di stare attenti sulle riforme
costituzionali e di non andare ad avventurarsi nel Parlamento
perché occorre trovare le garanzie. Allora, o si arriva giù con una
proposta da 35 voti, bella forte, che abbia un significato
politico, o andiamo a proporre una riforma costituzionale in
Parlamento che fa ridere i polli e che viene stravolta!
Io dico: siete voi che ci avete insegnato il senso di
responsabilità di mandare in Parlamento una legge che, se non ha il
sostegno di tutto il Consiglio regionale, è una legge che già parte
male nel Parlamento italiano. Su questa cosa bisogna trovare degli
accordi, bisogna per forza che la maggioranza si renda conto che
bisogna trovare una strada comune. Noi non abbiamo scritto numeri,
non abbiamo imposto niente. Non è un disegno di legge, è una
mozione per discutere insieme questo tema. Voi volete venire qui ad
imporre il voto su una legge costituzionale e farci fare la figura
degli arlecchini in Parlamento? Io spero che ci risparmierete
questa disgustosa vicenda!
Presidente
- Grazie. Ci sono altre richieste
d'intervento? Ha chiesto la parola il collega Bertschy, ne ha la
facoltà.
Bertschy (UVP)
- In conclusione - anzi, spero di no,
visto che è stato un ricco ed approfondito dibattito - mi sembra
che, per rendere corale in termini politici questo dibattito,
sarebbe anche interessante sentire la voce del gruppo, rispetto a
questi temi, che, almeno oggi, in aula non si è espresso. Infatti,
se da un lato ho potuto apprezzare l'intervento del Capogruppo Ego
Perron, nel senso che, quanto meno, ha chiarito la
posizione...anche se poi, nei contenuti, non abbiamo ritrovato
quelle che sono le nostre indicazioni e le nostre volontà, ed è per
questo che - come ha bene ricordato adesso il collega Donzel - si è
aperto il tema e la discussione, ma di qui non abbiamo ancora
sentito uno dei gruppi che si è fatto protagonista, in questo
periodo, sulla stampa e fuori...a mio avviso, quindi, sarebbe anche
interessante che si esprimesse la Stella Alpina in maniera chiara
sull'argomento. Al di là di questo, quello che a noi interessa è
far capire che non c'è la volontà di incidere su uno piuttosto che
sull'altro, c'è la volontà di discutere su questo tema. L'idea di
intervenire sull'Ufficio di Presidenza salvava una parte di
discorso, ma il discorso si può tranquillamente riprendere in
futuro su altri argomenti.
Credo che anche la gente debba sapere in maniera chiara che il
nostro stipendio netto, come Consiglieri regionali, oggi, si aggira
sui 5.600 euro. Di questi, poi, ognuno fa quello che vuole
attraverso i suoi movimenti. Noi, attualmente, nel 2013 come gruppo
UVP, versiamo quasi 1.700 al nostro movimento, in questo momento, a
testa; altri, forse, ne mettono di più; altri, come il Movimento
Cinque Stelle, han detto altre cose...quindi ognuno fa del proprio
stipendio gli interventi che deve fare, anche perché ci sono
posizioni diverse. Però, la gente sempre di più deve sapere che
cosa guadagniamo e sono d'accordo con il collega Perron, in questo
caso, sul fatto che non bisogna vergognarsi: ognuno deve lavorare e
la gente risponde e sarà poi la gente che deve giudicare che cosa
si fa attraverso queste indennità. La cosa particolare di tutto
questo è che, chiaramente, decidiamo su noi stessi: forse,
bisognerebbe restituire questa possibilità di decidere qualcosa ad
altri, mentre noi decidiamo su noi stessi. Però, non bisogna
assolutamente negare le cifre di cui parliamo, la gente deve sapere
quanto tempo dedichiamo e poi faremo i nostri interventi.
L'idea di intervenire con una mozione sull'Ufficio di Presidenza
non è perché qua, qualcuno, oggi, ha un incarico e qualcuno non ce
l'ha...l'hanno detto in maniera chiara: l'Ufficio di Presidenza è
un ufficio "trasversale" in termini politici, perché ha una
rappresentanza da parte di tutti. Io mi sento di dire, come ex
amministratore locale, che tanti colleghi Sindaci oggi non arrivano
più ad un'indennità di 1.700 euro al mese come quella dei
Vicepresidenti del Consiglio regionale, e son colleghi che tutto il
giorno sono sul territorio ed hanno delle responsabilità -
permettetemi - che non sono quelle di un Vicepresidente del
Consiglio regionale, per quanto questi sia importante a livello
istituzionale. Allora, anche dire di no, non importa, ma è
importante capire che oggi ci rapportiamo ad una realtà che, fuori
di qua, comincia ad essere un po' differente: avere un'indennità
come Consiglieri regionali lo ritengo opportuno; questa, a mio
avviso, per chi lavora, è un'indennità della quale non ci si deve
vergognare, se ci sarà bisogno di discutere di più o di meno, se ne
discuterà, ma quello che viene di più dev'essere un qualche cosa
che si percepisce all'esterno, per cui si capisca il perché si dà
qualche cosa in più, altrimenti per la gente diventa difficile! Ve
lo dico e credo che il collega Bianchi, piuttosto che il collega
Restano lo sappiano: quanti Assessori abbiamo, nei Comuni, che ci
danno una mano e che veramente salvano un sistema di lavorare negli
Enti locali e lo fanno con poche - a volte neanche più quelle -
disponibilità! Allora, si può dire di no, si può dire di sì, però
ragioniamo sul fatto che anche su queste cose le cose fuori di qui
stanno cambiando...poi, 100 in più o 100 in meno non fa niente, ma
prendiamo atto che il mondo, fuori dal Palazzo, cambia, e dentro il
Palazzo, ogni tanto, bisogna discuterne. Possiamo anche rinviare
gli argomenti, non discuterli al momento giusto e riprenderli, però
ci dobbiamo esprimere, altrimenti non si capisce quali siano le
nostre posizioni.
Presidente
- Grazie. Ci sono altre richieste di
intervento? Se non vi sono altre richieste di intervento...ha
chiesto la parola il Consigliere Borrello, ne ha facoltà.
Borrello (SA)
- Grazie Presidente.
Solo per dichiarazione di voto: ovviamente, ragioniamo come
maggioranza, siamo coordinati per quanto riguarda tutte le mozioni,
per andare a trovare un ragionamento condiviso. Ci siamo
confrontati ed abbiamo scritto a due mani quella che è la proposta
di legge sulla riduzione dei numeri dei consiglieri con il collega
Perron, quindi condivido quelle che sono le dichiarazioni
precedentemente espresse dal collega. Anche come movimento Stella
Alpina riteniamo non opportuno accogliere questa mozione, ma il
dibattito è stato sicuramente interessante.
Per quanto riguarda alcune dichiarazioni in merito...al fatto
delle dichiarazioni rese, devo riconoscere che, così come aveva
anticipato il collega Donzel durante la prima seduta consiliare,
effettivamente il suo gruppo consiliare aveva già prodotto
un'iniziativa in tal senso. Con tutta l'umiltà che mi
contraddistingue, sono andato a studiare e ho visto che, nella
scorsa legislatura, effettivamente il collega Donzel, il gruppo PD,
aveva prodotto questa iniziativa - gliene do atto - e,
parallelamente, anche il gruppo PdL aveva prodotto un'iniziativa
similare. Allora, io mi sono messo a studiare: per quanto riguarda
le istanze io sono sicuro che potrò sicuramente produrre delle
considerazioni in merito alla proposta di legge che voi avete
presentato, anche perché, lo vorrei ricordare - forse non lo avevo
dichiarato precedentemente, ma visto che alcuni colleghi hanno
messo in evidenza le situazioni dei Sindaci - colui che vi sta
parlando in questo momento, per tre anni, ha avuto l'onore di
essere il rappresentante nella Giunta del Comune di Aosta
percependo un emolumento ridotto al 50 percento, quindi non ci
siamo dimenticati il fatto che noi dobbiamo ragionare in merito a
questo: tenendo conto che, effettivamente, era già stato prodotto
nella scorsa legislatura. Non diciamo che non dobbiamo ragionarci:
lo faremo. Abbiamo preso atto della vostra iniziativa, arriverà il
momento, nelle Commissioni consiliari, nel rispetto di quelle che
sono le posizioni di un'Assemblea, che ognuno manifesterà nelle
sedi opportune. Vi ringrazio.
Presidente
- Grazie. Siamo sempre in discussione
generale. Qualche altra richiesta d'intervento? Non vi sono altre
richieste? Se non vi sono altre richieste, aveva chiesto la parola,
per il secondo intervento, il Consigliere Gerandin; ne ha
facoltà.
Gerandin (UVP)
- Merci Président.
Semplicemente volevo ripartire da quanto ha dichiarato il
collega Borrello, mi ha fatto piacere che abbia preso la parola il
collega Borrello. Avrei gradito un intervento su questa mozione
anche, eventualmente, di qualche altro amministratore che ha
vissuto quello di cui ha parlato prima il collega Bertschy: la
responsabilità degli amministratori degli Enti locali.
Volevo solo ribadire che, a volte, non basta prendere atto. La
nostra mozione è qualche cosa di più di una presa d'atto: è un
impegno politico. Quello che è stato detto prima da chi mi ha
preceduto, e ci tengo a ribadirlo, è che, se qualcuno non si
riconosce nei numeri, nelle percentuali, ma si riconosce
nell'impegno politico e nei contenuti, ha perso una grande
occasione per eventualmente accettare o, comunque, ragionare
all'interno di una sospensione, come era stata proposta prima.
Soprattutto quello che tengo a ribadire è che la credibilità di
ognuno di noi, delle forze politiche, o di chi le rappresenta in
questo contesto, non si misura sulla base della tempistica nel
presentare un disegno di legge, ma si misura nei contenuti e
nell'impegno politico.
Il contenuto della nostra mozione è un impegno politico, non è
null'altro che un impegno politico. Allora, io voglio veramente
concludere dicendo che, se non si vuole accettare di trovare un
accordo, un'intesa, una condivisione, nel senso della tanto
decantata "sobrietà e pacatezza", risulta poi difficile invocare
discipline di partito o quant'altro! I motivi veri per cui viene
respinta una mozione del genere sono legati a responsabilità
personali che ognuno di noi avrà, e per cui ognuno di noi dovrà
rispondere legittimamente agli elettori o a chi ci ha dato fiducia
e chi ci ha mandato a rappresentarli all'interno di questo
contesto. Grazie.
Presidente
- Grazie. Non vi sono altre richieste
d'intervento? Se non vi sono altre richieste, dichiaro chiusa la
discussione generale. Ha chiesto la parola qualcuno della Giunta?
Qualcun altro? Non vi sono richieste d'intervento? Ha chiesto la
parola il Presidente Rollandin, ne ha facoltà.
Rollandin (UV)
- Sì, grazie Presidente.
La mozione che è stata presentata è stata ampiamente discussa
nei suoi contenuti, soprattutto interpretando, come sovente viene
fatto, il costo della politica come il costo dei politici, il che è
solo parziale, perché i costi della politica sono l'insieme - ed ho
apprezzato anche il discorso relativo al "costo della democrazia" -
dei costi di tutto l'apparato, del funzionamento, della
semplificazione delle amministrazioni, della riduzione dei costi di
tutto quello che succede. Non dimentichiamo che si sta discutendo
di una modifica addirittura del contenuto della legge dei Comuni
ovvero la 54, la 48, perché si vuole arrivare ad una definizione
diversa di quello che è il costo del funzionamento, non solo per
ridurre il costo solo degli eletti. Si è fatta una riduzione
progressiva dei consigli di amministrazione di tutte le partecipate
prima ancora che fosse obbligatorio, proprio per ridurre il costo
della politica, tutti i consigli di amministrazione sono o 3 o al
massimo 5 mentre prima erano 11, 20, 18, e così via. Si è
provveduto, per quanto riguarda il costo dei politici, in una delle
ultime sedute del Consiglio regionale, a fare una revisione che ha
visto l'unanimità, nel merito della quale io non voglio entrare
perché è stato oggetto di un confronto che - voglio ribadirlo - era
collegato a due aspetti: uno, rapporto Presidenza della
Giunta-Presidenza del Consiglio, tant'è che ci sono state sedute a
livello nazionale fatte da rappresentanze di entrambi. Si è preso
in esame tutto quello che era il florilegio di situazioni diverse
contributive e non a livello dei singoli Consigli regionali. A
questo proposito, voglio dire...anche se è stato riferito e
qualcuno ha parlato ancora dei vitalizi...ma oggi, qui, non c'è più
l'assegno vitalizio: si mantiene la vecchia dizione, che dovremo
cambiare, perché di fatto è un sistema contributivo, che Ego Perron
aveva già ricordato; dalla legge 8 luglio '99 è stato modificato e,
successivamente, ancora ultimamente, è stato ulteriormente
modificato con la legge 35. Questa è la storia dei costi della
politica. Quindi, per quanto riguarda i due aspetti che voi
evocate, ovvero di rivedere ancora questo, noi riteniamo che non ci
siano le condizioni per farlo. L'abbiamo detto, l'ha detto il
collega Ego Perron, qui non ci siamo nascosti dietro a niente,
l'abbiamo detto chiaramente su questi due punti.
Sul punto legato alla riduzione degli Assessori, voglio
ricordare che per ridurre gli Assessori non c'è bisogno di una
legge, perché all'inizio di legislatura è possibile procedere ad
una riduzione e non c'è pertanto bisogno di una legge. Sul primo
punto, abbiamo presentato questa proposta. Attenzione, collega
Donzel, io non credo che i colleghi della maggioranza che hanno
presentato questa proposta l'abbiano fatto per dire: "prendere o
lasciare"...hanno presentato questa proposta che, tra l'altro,
andava nella logica che voi, qui, avete rappresentato. Benissimo! È
dignitosa e credo che si riferisca a un tema largamente discusso su
cui invito anche qualcuno a fare delle riflessioni fin dall'inizio,
da quando si è passati da 25 a 35, per cui vi erano state
importanti sollecitazioni, fatte da personaggi di tutto rilievo,
sui discorsi di
mandement
che qualcuno, come ho sentito,
aveva voluto evocare e per i quali c'erano, anche in questo caso, i
pro e i contro. "
Mandement
" voleva dire che ogni zona veniva
rappresentata, è il discorso territoriale, che aveva sicuramente il
grosso vantaggio di garantire - come un po' è stato ricordato e che
avevamo tentato di realizzare in modo un po' azzardato perché non
ha mai portato frutti - la possibilità di avere un rappresentante
walser, non per dire che la collettività di lingua walser doveva
per forza essere rappresentata, ma era perché alla base c'era un
discorso linguistico, che aveva una sua grande capacità di poter
meglio essere ricordata. Quindi, nel discorso dei
mandement
,
c'era questa ripartizione territoriale con la presenza di una
figura, di una rappresentanza radicata nel territorio. Questa era
stata controbattuta con un'osservazione di principio che aveva il
suo significato: ogni Consigliere deve essere in grado di
rappresentare e di occuparsi di tutto il territorio, perché se sei
un rappresentante della Valdigne, finisci per fare il
rappresentante di quella zona, quando parlano della Bassa Valle
dicono: "che se ne occupino quelli della Bassa Valle". E questo è
un modo un po' - se me lo permettete, e anche allora era stato
sottolineato - esagerato di spezzettare quello che è il dibattito e
l'attenzione anche dei colleghi, di coloro che siedono in questo
Consiglio, su quella che è la problematica regionale, a parte
quello che diceva anche il collega Viérin sul fatto che,
logicamente, qui i 60.000 della
Plaine
rispetto al resto del
territorio...voi capite che era un discorso diverso. Quindi, tutto
ciò era per dire che il dibattito su questi temi è aperto, per cui
io non entro nel merito della ripartizione, come condivido il fatto
che questa legge, che la si voglia o meno approvare, in poco tempo,
in tanto tempo, con i numeri o con quello che è, deve essere fatta
in modo tale da tenere conto che, abbinata, ci sia la legge
elettorale rivista perché, come ricordava lei, collega Donzel, se
si lascia la stessa legge elettorale, il
barrage
è un po'
esagerato, oltre a tutti gli altri aspetti. Questi sono i problemi
per cui, oggi, il primo tema è stato affrontato e credo che ci sia
la disponibilità da parte di tutti a trovarsi, non per dilazionare
i tempi di approvazione, ma per andare in questa direzione.
Per il resto, come ho detto, sugli ultimi due punti, abbiamo
detto in modo chiaro che non siamo d'accordo e del terzo non c'è
bisogno perché, come dico, il rispetto di questo e la sua logica
devono essere tali da rendere fluido quello che è il
passaggio...poi, con una riduzione, lo capiamo anche noi il fatto
che, se riduci da 35 a 25, il numero deve essere proporzionalmente
ridotto. Però, dico, se ci sarà l'occasione per cui, invece di 5,
sono 4 o 6, questo credo che lo si possa lasciare anche ad
evenienze normali. Voi sapete - e lo avete visto in tante Regioni -
che ci sono stati degli Assessorati che sono, a volte, "legati" a
delle contingenze, ci sono delle situazioni che meritano...o
vogliono dare una visibilità ad alcuni progetti per cui mettono una
persona che possa sviluppare quello che è a tempo, a termine,
quindi c'è tutta una serie di possibilità.
Ecco perché noi riteniamo che la discussione di oggi sia stata
una discussione interessante ed importante che ha detto, in modo
chiaro: primo, che per il costo dei politici abbiamo una visione
che corrisponde a quanto ho appena descritto, lo abbiamo appena
fatto un anno fa e non credo che ci sia l'esigenza di modificarla
oggi e, invece, per quanto riguarda i costi della politica, nel
senso più largo...e io faccio riferimento anche a quello che voi
avete detto e di cui abbiamo preso nota, non è che parliamo solo di
questo, parliamo anche degli emolumenti di altre figure, noi non
abbiamo dimenticato questo, su questo vogliamo anche tornare. Non è
che l'abbiamo tralasciato o perché ci sono forse idee diverse anche
su questo che non ci ritorneremo...vi ritorneremo, sì, però su
questi temi crediamo che ci sia l'opportunità per tornare con dei
progetti specifici che possano permetterci di lavorare con lo
spirito costruttivo che abbiamo visto oggi, e su cui non ritengo
che ci sia nessuna opzione particolare.
Noi non riteniamo condivisibile l'insieme dell'impianto e
proporremo, quando sarà il momento, quelle che sono le soluzioni.
Abbiamo proposto quella relativa al numero dei Consiglieri perché è
una discussione aperta - come hanno fatto altri, ci sono state
altre iniziative - e l'abbiamo fatta per evitare che, magari, si
continui, sapendo, tra l'altro, che su questi numeri...credo che
valga come significato sia storico, sia di buon senso, come abbiamo
detto; poi le altre soluzioni verranno con il tempo. Grazie.
Presidente
- Grazie. Per dichiarazione di voto, o per
replica...
Ha chiesto la parola il Consigliere Ferrero...per replica...ne
ha facoltà.
Ferrero (M5S)
- Grazie Presidente.
Per confermare, ovviamente, la validità della mozione, per
prendere semplicemente atto del fatto che le promesse in campagna
elettorale vengono poi disattese, perché quando si parla di toccare
il portafoglio bisogna sempre farlo il giorno dopo, e magari farlo
toccando il portafoglio degli altri... Non ci aspettavamo,
peraltro, un messaggio diverso.
Riguardo alla "virtuosità" del Consiglio regionale della Valle
d'Aosta, io aspetterei l'esito delle indagini della Procura di
Aosta sui fondi dei gruppi consiliari, prima di decidere chi sono
gli angeli e chi sono i diavoli, chi sono i virtuosi e chi sono i
peccatori...questo semplicemente per una questione di prudenza. Voi
dite: "abbiamo già dato" - secondo voi - ed è rispettabile la
vostra posizione; voi dite: "secondo noi è già stato dato ed è già
stato ridotto sufficientemente, secondo noi gli oltre 8.000 euro
netti mensili ai Presidenti ed i 5.600 ai Consiglieri sono giusti".
Secondo voi il rendimento dei politici merita queste somme.
Prendiamo atto di questa vostra posizione.
Ringraziamo, peraltro, ancora del "prospettino" che ci è stato
dato e che, effettivamente, ci ha consentito di stabilire che, ad
esempio, nel 2005, la percorrenza annua media di ogni Consigliere
regionale è stata di 6.000 chilometri: è la prima volta che,
direttamente dall'Ufficio di Presidenza, ci viene dato un documento
che ci consentirà di fare una segnalazione alla Corte dei Conti.
Grazie.
Presidente
- Volevo solo precisare che in quel
riferimento si parlava di un rimborso chilometrico sulla base della
percorrenza rispetto al luogo di residenza; quindi non è che ogni
Consigliere faceva 6.000 chilometri, era calcolato in base alla
residenza dei Consiglieri...solo per precisare.
Ha chiesto la parola il Consigliere Chantal Certan, ne ha la
facoltà.
Certan (ALPE)
- Sicuramente, è stata una discussione
necessaria e molto interessante.
Parto da quello che ha detto lei, Signor Presidente, come ultimo
passaggio: è stato interessante e c'è stata anche una certa
collaborazione. Oddio, credo che non ci sia miglior sordo di chi
non vuol intendere, perché credo che - e per l'ennesima volta lo
ribadisco - dopo tutta questa interessante conversazione,
discussione e confronto, anche i cittadini - soprattutto chi ci
segue - debbano un attimo capire che cosa stiamo dicendo perché, se
questa è collaborazione e proficua collaborazione, beh, oddio...sì,
c'è stato un bel confronto!
Io ho apprezzato alcuni passaggi, non solo della relazione che è
stata fatta sul disegno di legge che avete presentato e l'ho
sottolineato nel mio primo intervento di presentazione: ho
sottolineato che la Valle d'Aosta è una delle Regioni più virtuose,
cosa che mi ha fatto un certo piacere, ma anche un certo effetto
sentire parlare Perron della Valle che è virtuosa nei costi della
democrazia. Mi ha fatto veramente piacere, è vero, la nostra
Regione è così, rispetto soprattutto ad altre Regioni, ma credo che
in questo momento non si possa mescolare tutto e che ci siano delle
priorità. La nostra mozione non andava a toccare quelle cose, non
andava a fare quella precisazione. Mi è piaciuto molto quando
qualcuno ha ribadito al collega Borrello che, spesso, non basta
prendere atto di alcune cose e poi rimandare a sedi opportune: qual
è la sede migliore, se non l'aula del Consiglio regionale per
prendere queste decisioni di fronte ai cittadini con delle regole
di trasparenza chiarissime?
Infine, noi non abbiamo fatto un discorso di maggioranza o di
minoranza (l'hanno già ricordato alcuni colleghi). Avremmo voluto
dare un segnale, invece, su quelle indennità dei Consiglieri
"nominati" possiamo chiamarli così? Abbiamo detto: "In un momento
di sobrietà (ed io questo lo apprezzo), in un momento in cui si
rende necessaria proprio la pacatezza dei toni, un certo rigore,
eccetera (tutte cose già dette), credo che sia importante anche una
certa equità". Ed allora siamo andati a vedere (e la nostra
proposta andava in questo senso) il livello di responsabilità. E
riconosciamo che gli impegni di una Giunta sono sicuramente diversi
da quelli dei Consiglieri, poi abbiamo ritenuto di fare un discorso
molto più equo sulle altre cariche dei nominati.
Proprio per la trasparenza che spesso viene evocata in questa
sala...il Consigliere Bertschy ha già anticipato quello che
riguarda il loro gruppo...per quanto riguarda il movimento ALPE e
per quanto riguarda i costi della democrazia che, sono d'accordo,
sono costi che vanno al di là di quelli della politica, dei
politici, lo abbiamo detto anche noi, vanno al di là, perché i
costi della democrazia sono diversi, certo, e, proprio per questo,
noi, già nella passata legislatura e per tutti i 5 anni della
passata legislatura...i nostri Consiglieri versavano, come
autofinanziamento, e quindi come scelta volontaria, il 20 percento
della loro indennità netta; chi aveva delle cariche da nominato
all'interno dell'Ufficio di Presidenza versava completamente quella
cifra in più, quel
surplus
come autofinanziamento al
movimento. Invece, in questa legislatura, i Consiglieri di ALPE
versano il 30 percento dell'indennità netta come autofinanziamento
al movimento. Quindi credo che sia un'azione necessaria, proprio
perché i costi della democrazia sono sicuramente tanti.
A differenza di quello che si sostiene, noi riteniamo invece che
questa mozione possa essere veramente un punto d'incontro perché
sarebbe veramente un primo segnale importante anche nei confronti
dell'opinione pubblica che ci segue e che credo abbia una certa
repulsione, però, nel partecipare o nel condividere alcuni passaggi
che sono stati fatti. E proprio perché non mi piace lasciare le
cose in sospeso, credo che noi abbiamo dichiarato in modo
trasparente e credo di non aver sbagliato...perché poi, spesso, le
cose vanno veloci...ma lo ribadisco: credo di non aver sbagliato di
molto i calcoli precedenti, i dati ed i numeri che ho dato
precedentemente.
ALPE sosterrà questa mozione.
Presidente
- Grazie. Altri interventi per dichiarazione
di voto o per replica? Ha chiesto la parola il Consigliere Viérin,
ne ha facoltà.
Viérin L. (UVP)
- Merci Monsieur le Président.
Semplicemente per ribadire chiaramente il nostro voto
favorevole, di sostegno a questa mozione, è una mozione nella quale
noi crediamo fermamente, e per ribadire il nostro dispiacere per il
fatto di non avere accettato questa sospensione. Vorremmo spiegare,
anche per chi ci segue fuori, perché era importante questa
sospensione: perché una mozione - come ricordava il collega
Gerandin - è un impegno politico, e una mozione si può modificare
fino al momento della chiusura della discussione generale. Ecco
perché abbiamo fatto rilevare quell'importanza per una negazione di
una sospensione per una Conferenza dei Capigruppo, che non era una
questione tecnica, ma era una questione politica, perché se c'è la
volontà effettiva - come poi, invece, è stato ripreso nelle
repliche - di trovare anche un accordo su altre questioni che
potevano anche non riguardare punti - come ricordava il collega
Donzel - che erano compresi nella nostra mozione, si potevano
eliminare certe parti, magari integrandole con altre, e si poteva
lanciare una riforma della riduzione dei costi della democrazia,
magari codificando anche quelli che non sono ricompresi nei costi
dei politici e...perché no? magari anche riprendere quella che il
Presidente giustamente evocava, di altre questioni, sull'insieme di
quella che possiamo chiamare macchina organizzativa o
amministrativa in generale.
Volevamo quindi solo ribadire il nostro rammarico perché si è
persa un'occasione di effettiva volontà di trovare un accordo,
disposti - come eravamo - anche a rinunciare a quelle parti del
deliberato che non trovavano chiaramente il vostro consenso. Se
accordo si deve trovare, qui non è - e lo ripetiamo - una
sensibilità di un gruppo o dei gruppi politici dell'opposizione, ma
è una sensibilità che deve essere ritrovata. Vorrei aggiungere un
ulteriore elemento: che l'accordo si è sempre ricercato - come
qualcuno ricordava - anche nelle legislature dove non eravamo 18 a
17! Quindi, a maggior ragione, sarebbe stato auspicabile, visto che
i numeri di questa legislatura sono cambiati e saranno incidenti
anche su tanti altre deliberazioni, sulle nomine in generale di
tanti organismi rappresentativi di questo Consiglio, e saranno
modificati anche in virtù di questo rapporto 18 a 17. Quindi ci
dispiace, ci dispiace perché, effettivamente, una riforma, ancora
una volta, parte con il piede sbagliato.
Nell'annunciare il nostro voto favorevole, richiediamo il voto
segreto per la votazione di questa mozione. Grazie.
Presidente
- Se non vi sono altre dichiarazioni di
voto...ha chiesto ancora la parola il Consigliere Bertin, per
dichiarazione di voto; ne ha la facoltà.
Bertin (ALPE)
- Grazie Presidente.
Credo che questo pomeriggio abbiamo perso un'occasione: una
discussione lunga, ma certamente bisognava concluderla con
l'approvazione di questa mozione. Era l'occasione per rimettere i
costi della politica, della democrazia, nel dibattito di questo
Consiglio. Come detto, non era un'azione populista o demagogica -
le cifre in ballo sono relativamente piccole - e, soprattutto non
andava a colpire una sola parte, ma colpiva in generale, anche
perché le stesse proposte erano state fatte più o meno nella
passata legislatura, quando noi eravamo convinti di vincere le
elezioni, di avere i vostri posti, per cui non era certamente una
volontà vessatoria. Tra l'altro, per inciso, per quanto riguarda la
Presidenza delle Commissioni, quando ho fatto il Presidente della
Commissione speciale non ho percepito l'indennità di funzione,
anche perché è un ruolo che si può svolgere già con il ruolo di
Consigliere regionale e non è che questo comporti un aggravio
particolare dal punto di vista delle responsabilità. È un piacere
che si può fare, si hanno delle responsabilità molto piccole
rispetto a quante ne ha un Consigliere regionale semplice. È
l'occasione, però, questa della Presidenza delle Commissioni, della
solita spartizione per tenere buoni tutti con questi quattro soldi
delle Commissioni, delle Presidenze delle Commissioni, che ci
permette di chiudere, a volte, degli accordi, e certamente non sono
fatti in funzione dell'interesse generale.
Con questa vostra scelta, a mio avviso, perdete un'occasione e
vi prendete anche una piccola responsabilità.
Presidente
- Grazie. Altre dichiarazioni di voto? Ha
chiesto la parola, per dichiarazione di voto, il Consigliere
Fabbri; ne ha facoltà.
Fabbri (UVP)
- Sarò brevissimo, perché la discussione è
stata sviscerata in tutti i modi. Io vorrei solo concludere...non è
una battuta, la mia: io sento sempre parlare di "costi della
politica", ma mi piacerebbe, ogni tanto, sentire parlare non di
costo della politica, ma di "resa della politica", di un qualcosa
che rende, non solo che costa. Per cui, secondo me, questa potrebbe
essere l'occasione di cominciare (già è stato fatto molto, l'ha
detto la nostra Presidentessa), però questa potrebbe essere
l'occasione di trasformarla ancora di più in resa e non in costi.
Grazie.
Presidente
- Allora, vi sono ancora altre dichiarazioni
di voto? Se non vi sono altre dichiarazioni di voto, dichiaro
aperta la votazione...votazione segreta, eh. Tutti quanti avete
votato? Dichiaro chiusa la votazione.
Presenti: 35
Votanti: 34
Favorevoli: 17
Contrari: 17
Astenuti: 1
Il Consiglio non approva.
Punto 23 all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK