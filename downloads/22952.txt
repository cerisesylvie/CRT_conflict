Consiglio Regionale della Valle d'Aosta - Oggetto del Consiglio n. 2310 del 23 novembre 2006 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2310 del 23 novembre 2006 - Resoconto
OGGETTO N. 2310/XII - Disegno di legge: "Interventi della
Regione autonoma Valle d'Aosta a sostegno della previdenza
complementare ed integrativa e di iniziative di natura
assistenziale".
Articolo 1
(Finalità e oggetto)
1. In attuazione del combinato disposto degli articoli 3,
comma primo, lettere h) ed i), della legge costituzionale 26
febbraio 1948, n. 4 (Statuto speciale per la Valle d'Aosta), 117,
comma terzo, della Costituzione, e 10 della legge costituzionale 18
ottobre 2001, n. 3 (Modifiche al titolo V della parte seconda della
Costituzione), e nel rispetto di quanto stabilito dai decreti
legislativi 28 dicembre 1989, n. 430 (Norme di attuazione dello
statuto speciale per la regione Valle d'Aosta in materia di
previdenza ed assicurazioni sociali), come modificato dal decreto
legislativo 24 aprile 2006, n. 197 (Norme di attuazione dello
statuto speciale della regione autonoma Valle d'Aosta/Vallée
d'Aoste in materia di previdenza complementare), e 24 aprile 2006,
n. 208 (Norme di attuazione dello statuto speciale della regione
autonoma Valle d'Aosta/Vallée d'Aoste in materia di contributi per
la copertura di oneri sanitari ed assistenziali), la Regione, con
la presente legge, si propone di fornire maggiore sicurezza
economica e benessere alle persone fisiche che risiedono nella
regione o che ivi esercitano la loro attività lavorativa e
professionale come dipendenti, pubblici o privati, ovvero in forma
autonoma.
2. Per le finalità di cui al comma 1, la Regione interviene
promuovendo e tutelando:
a) l'adesione a forme pensionistiche complementari;
b) l'adesione a ogni altro strumento previdenziale a favore
delle persone fisiche prive di coperture pensionistiche
complementari;
c) iniziative di natura assistenziale.
3. In conformità a quanto previsto dalla normativa statale
vigente, la Regione può, inoltre, promuovere e istituire forme
pensionistiche complementari a base territoriale regionale.
Articolo 2
(Coinvolgimento delle parti sociali)
1. Al fine di assicurare il pieno perseguimento delle
finalità di cui alla presente legge, la Regione garantisce e rende
attiva la partecipazione degli organismi associativi e di
rappresentanza dei lavoratori e dei datori di lavoro operanti nel
territorio regionale.
Articolo 3
(Attuazione)
1. Per l'attuazione delle finalità di cui alla presente
legge, la Regione si avvale di Servizi previdenziali Valle d'Aosta
S.p.A., costituita ai sensi dell'articolo 3, comma 2, della legge
regionale 26 giugno 1997, n. 22 (Interventi per promuovere e
sostenere i fondi pensione a base territoriale regionale), di
seguito denominata Società, la quale è tenuta ad operare con la
diligenza del mandatario.
2. I rapporti tra la Regione e la Società sono regolati da
appositi disciplinari, approvati con deliberazione della Giunta
regionale.
3. Le forme pensionistiche complementari a base territoriale
regionale possono avvalersi direttamente, sulla base dei criteri
stabiliti con deliberazione della Giunta regionale, dei servizi
forniti dalla Società.
Articolo 4
(Soggetti aderenti alle forme pensionistiche complementari a
base territoriale regionale)
1. Alle forme pensionistiche complementari a base
territoriale regionale possono aderire:
a) coloro che risiedono nella regione o che ivi esercitano la
loro attività lavorativa e professionale come dipendenti pubblici o
privati, ovvero in forma autonoma, nonché i dipendenti di imprese
che operano nel territorio regionale con unità operative stabili o
che hanno sede legale nel territorio regionale;
b) il personale ispettivo, dirigente, docente ed educativo
delle istituzioni scolastiche ed educative della regione;
c) il personale dipendente dall'Azienda regionale sanitaria
USL della Valle d'Aosta;
d) i dipendenti statali e delle altre pubbliche
amministrazioni operanti nel territorio regionale, secondo quanto
previsto dalla relativa disciplina contrattuale.
2. In conformità ai principi di cui all'articolo 1, comma 2,
lettera e), numeri 2), 3) e 4), della legge 23 agosto 2004, n. 243
(Norme in materia pensionistica e deleghe al Governo nel settore
della previdenza pubblica, per il sostegno alla previdenza
complementare e all'occupazione stabile e per il riordino degli
enti di previdenza ed assistenza obbligatoria), ed in attuazione
dell'articolo 8, comma 7, lettere a), b), numeri 1) e 2), e c), del
decreto legislativo 5 dicembre 2005, n. 252 (Disciplina delle forme
pensionistiche complementari), alle forme pensionistiche
complementari a base territoriale regionale possono altresì aderire
coloro che esplicitamente o tacitamente vi conferiscono il
trattamento di fine rapporto o che aderiscono ad altri fondi
pensione.
Articolo 5
(Interventi)
1. Per le finalità di cui alla presente legge, gli interventi
regionali sono attuati in conformità ai seguenti principi:
a) devono essere destinati a fronteggiare le situazioni
economiche e sociali più svantaggiate;
b) non possono superare, per ciascun soggetto beneficiario,
una soglia massima;
c) deve essere tenuta in particolare considerazione la
sussistenza di temporanee o permanenti situazioni di svantaggio,
sia per quanto attiene alla posizione occupazionale dei beneficiari
o degli appartenenti al loro nucleo familiare, sia per quanto
attiene all'esistenza di motivate necessità assistenziali
all'interno dei nuclei familiari medesimi.
2. Gli interventi regionali sono diretti a fornire:
a) garanzie agli iscritti in ordine alla salvaguardia del
montante accumulato prima del pensionamento, nonché alla certezza
dell'erogazione delle prestazioni previdenziali;
b) incentivi a sostegno dei versamenti contributivi a favore
dei soggetti che si trovino in particolari situazioni di bisogno o
difficoltà;
c) servizi amministrativi, contabili e logistici essenziali a
costi ridotti;
d) incentivi di natura assistenziale a favore dei soggetti
che si trovino in particolari situazioni di bisogno o difficoltà,
anche mediante la garanzia di servizi amministrativi, contabili e
logistici essenziali a costi ridotti.
3. La Giunta regionale è, altresì, autorizzata ad assumere,
nei limiti delle risorse finanziarie disponibili, ogni ulteriore
iniziativa atta a garantire sostegno, sotto il profilo
amministrativo, contabile e logistico, alle persone fisiche che
aderiscono alle forme pensionistiche complementari a base
territoriale regionale.
Articolo 6
(Beneficiari degli interventi)
1. La Regione, per il tramite della Società, realizza gli
interventi di cui all'articolo 5, comma 2, lettere a), b) e c), in
favore di coloro che aderiscono ai fondi pensione di cui
all'articolo 3 del decreto legislativo 21 aprile 1993, n. 124
(Disciplina delle forme pensionistiche complementari, a norma
dell'articolo 3, comma 1, lettera v), della legge 23 ottobre 1992,
n. 421), o alle forme pensionistiche complementari di cui
all'articolo 3, comma 1, lettere a), b), c), d), e), f) e g), del
d.lgs. 252/2005, o ad altri strumenti previdenziali costituiti a
favore delle persone fisiche prive di coperture pensionistiche
complementari e che, anche alternativamente:
a) risiedono nel territorio regionale;
b) nel territorio regionale esercitano in via prevalente la
propria attività lavorativa e professionale;
c) sono dipendenti di imprese con unità operative stabili nel
territorio regionale.
2. Gli interventi di cui all'articolo 5, comma 2, lettera d),
da realizzarsi anche per il tramite della Società, sono destinati a
favore di tutti coloro che risiedono nel territorio
regionale.
Articolo 7
(Fondo di dotazione)
1. La Giunta regionale è autorizzata a costituire, nell'anno
2006, presso la Società, un apposito fondo di dotazione la cui
consistenza iniziale è determinata in euro 3.000.000.
2. Le risorse del fondo e le rendite derivanti dal loro
investimento operato dalla Società devono essere destinate:
a) al finanziamento degli interventi di cui all'articolo
5;
b) al pagamento degli oneri derivanti dalle attività svolte
dalla Società per il perseguimento delle finalità di cui alla
presente legge;
c) al pagamento di qualsiasi onere necessario al
perseguimento delle finalità di cui alla presente legge.
3. Per gli anni successivi, il fondo è alimentato da
eventuali stanziamenti appositamente iscritti nel bilancio
regionale.
Articolo 8
(Rinvio)
1. La Giunta regionale, con proprie deliberazioni,
definisce:
a) i criteri, le modalità di attuazione e l'oggetto specifico
degli interventi di cui all'articolo 5, anche con riferimento agli
ulteriori requisiti dei beneficiari dei medesimi;
b) ogni altro aspetto concernente il perseguimento delle
finalità di cui alla presente legge.
2. Le deliberazioni di cui al comma 1 sono pubblicate nel
Bollettino ufficiale della Regione.
Articolo 9
(Disposizioni finanziarie)
1. L'onere derivante dall'applicazione della presente legge è
determinato in euro 3.000.000 per l'anno 2006.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2006 e di quello pluriennale 2006/2008 nell'obiettivo
programmatico 2.1.4.02. (Partecipazioni azionarie e conferimenti) e
vi si provvede mediante riduzione di pari importo dello
stanziamento iscritto al capitolo 69000 (Fondo globale per il
finanziamento di spese correnti), dell'obiettivo programmatico 3.1.
(Fondi globali) a valere sull'accantonamento previsto nell'allegato
n. 1 al bilancio di previsione della Regione per l'anno 2006 e di
quello pluriennale per gli anni 2006/2008 codice A.4. (Interventi a
sostegno della previdenza complementare ed integrativa e di
iniziative di natura assistenziale).
3. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
4. A decorrere dall'anno 2007, l'eventuale onere annuo a
carico della Regione è determinato con legge finanziaria, ai sensi
dell'articolo 19 della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta).
Président
- La parole au rapporteur, le Conseiller
Vicquéry.
Vicquéry (UV)
- Par la "réforme Dini" des retraites
obligatoires - la loi n° 335/1995 -, qui s'était avérée nécessaire
pour faire face aux nouvelles dynamiques démographiques
(c'est-à-dire la baisse des naissances et l'allongement progressif
de la vie humaine), un nouveau système de calcul des retraites a
été introduit: le système rétributif est remplacé par le système
contributif (c'est-à-dire
montant des pensions égal au montant
des cotisations
) qui comportera une importante réduction du
montant des pensions futures (il a été estimé qu'après 2020 la
pension moyenne sera égale à environ 50% du salaire moyen perçu au
cours de la vie active). Pour faire face à cette situation, la
législation nationale prévoit des mesures visant à permettre la
constitution de fonds de pension destinés à compléter les retraites
obligatoires - décret législatif n° 124/1993 - financés par: d'un
côté, les cotisations à la charge des employeurs et des
travailleurs (en règle générale 1% + 1% ou plus du salaire brut)
plus le versement de l'indemnité de départ (c'est-à-dire le TFR,
"trattamento di fine rapporto"). À partir de ce moment-là les fonds
de pension complémentaire ont cessé d'être uniquement une affaire
pour les assurances et les banques pour devenir une question
d'intérêt collectif à laquelle les administrations publiques ont
commencé à consacrer leur attention pour éviter de devoir faire
face dans le futur à un inévitable accroissement des coûts sociaux
et économiques. La création d'un fonds de pension complémentaire
limitant l'importante réduction du montant de la pension de base
perçue par les générations futures permettra, en principe, d'éviter
l'apparition de "nouveaux pauvres" qui devraient être pris en
charge par les collectivités publiques et qui ne pourraient
alimenter le système fiscal et la consommation.
Le décret législatif n° 252/2005 (c'est-à-dire le "décret
Maroni") a réorganisé et réformé les dispositions en matière de
fonds de pension complémentaire pour les travailleurs du secteur
privé et a établi, entre autres, pour les travailleurs qui ne sont
pas encore inscrits à des fonds de pension complémentaire un
nouveau système de versement de l'indemnité de départ (TFR) aux
fonds de pension (de façon volontaire ou par accord tacite) à
compter du 1
er
janvier 2008, mais le décret loi 13
novembre 2006 n° 279 de l'État prévoit d'ailleurs d'avancer la mise
en place de ce système au 1
er
janvier 2007.
Pour ce qui est du contexte régional, en Vallée d'Aoste, le
processus de création d'un système régional de fonds de pension
complémentaire a été engagé par la loi régionale n° 22/1997. En
application de cette loi: la Région a été chargée de la promotion,
du soutien et de la protection des fonds de pension régionaux et
des dispositions ont été adoptées pour réglementer le
fonctionnement des organes chargés de la gestion des fonds
régionaux et les modalités d'adhésion auxdits fonds; la société à
participation régionale "Servizi previdenziali VDA S.p.A." a été
créée pour soutenir la création des fonds régionaux et pour
fournir, quant à leur gestion, des conseils et une assistance
administrative et comptable.
À l'heure actuelle, en Vallée d'Aoste, en sus des 2 fonds de
pension d'entreprise préexistants - celui des salariés du Casino et
le Fonds de pension relatif à l'indemnité pour l'enseignement du
français perçue par les enseignants des écoles maternelles et
élémentaires - et après un long processus de constitution et de
mise en conformité avec la législation en vigueur, les fonds
régionaux suivants sont devenus opérationnels: le premier c'est une
caisse professionnelle, le "Fonds de cessation de fonctions du
personnel de la Région autonome Vallée d'Aoste" (FCS), qui compte
presque 2.550 adhérents et a un patrimoine de 58 millions d'euros;
le deuxième c'est un fonds de retraite territorial, le "Fonds de
pension complémentaire pour les salariés de la Région autonome
Vallée d'Aoste" (FOPADIVA), destiné aux salariés du secteur public
et privé, qui compte actuellement quelque 1.700 adhérents et a un
patrimoine d'environ 2 millions d'euros. Au cours de l'année 2007
les 2 fonds ont l'intention d'engager un processus de fusion qui
portera à la constitution d'un fonds régional unique pour tous les
salariés du secteur public et privé afin d'assurer une plus grande
efficacité de celui-ci et de réaliser des économies de gestion.
Quels sont les objectifs du projet de loi régionale n° 130? Au
cours de ces dernières années le cadre de référence général s'est
considérablement modifié, surtout suite à l'entrée en vigueur des
décrets législatifs n° 197 du 24 avril 2006 et n° 208 de la même
date, portant dispositions d'application du Statut. Avec la
proposition de loi régionale examinée l'on entend mettre en place
avant tout de nouveaux instruments réglementaires, organisationnels
et financiers pour soutenir le système régional de pension
complémentaire dans le nouveau contexte et pour rendre les fonds
régionaux compétitifs avec les fonds professionnels nationaux;
deuxièmement, une structure capable de garantir le développement du
système régional de pension complémentaire dans ce nouveau
contexte. L'élaboration d'un projet orienté en ce sens n'a été
possible qu'après l'analyse de certains points fondamentaux tels
que: le rôle fondamental de la Région pour ce qui est du soutien et
de la garantie des fonds de retraite territoriaux; le soutien des
structures organisationnelles et des professionnels
œuvrant déjà sur le territoire; la pension
complémentaire en tant qu'instrument fondamental de stabilisation
socio-économique du système valdôtain: en effet, bien que
comportant des frais pour la Région, elle pourra atténuer les
effets des réformes des régimes de pension de base encore en
vigueur; le maintien sur le territoire des ressources financières
provenant des cotisations et de la contribution du TFR aux fonds de
retraite.
Le texte de cette proposition,
intentionnellement générale vu la richesse de la réglementation de
référence, qui a renvoyé la définition des questions concernant
l'application et les détails aux futurs actes administratifs du
Gouvernement régional, a développé les points suivants: la
formalisation du besoin d'assurer une plus grande sécurité
économique et un meilleur bien-être aux citoyens et aux
travailleurs valdôtains grâce à la création d'instruments dans le
domaine de la pension et de l'assistance; la nécessité
d'œuvrer, dans une matière qui touche tout le
système régional, par le biais des processus décisionnels dont
toutes les parties sociales seraient protagonistes; le
développement et la consolidation des formes de retraite
complémentaires ayant une base territoriale régionale et
l'augmentation du nombre de personnes pouvant y adhérer;
l'introduction de mesures financières régionales destinées à tous
ceux qui adhèrent aux formes de retraite supplémentaire et
complémentaire et visant à soutenir les personnes les plus
défavorisées; l'introduction de mesures régionales destinées à
réaliser des initiatives dans le domaine de l'assistance en faveur
des résidents en Vallée d'Aoste; enfin, la garantie de services à
coût réduit en faveur des inscrits aux fonds.
Si l'on considère que, pour ce qui concerne la situation
démographique valdôtaine, en 2050 quelques 2.600 décès sont prévus
par rapport à environ 2.000 naissances, il est certainement urgent
d'intervenir pour assurer un avenir aux jeunes générations tant du
point de vue des retraites que de l'assistance sanitaire. Voilà
toute l'importance du projet de loi qu'on vient d'examiner.
Si dà atto che dalle ore 15,59 presiede il Vicepresidente
Lanièce.
Presidente
- Dichiaro aperta la discussione generale.
La parola al Consigliere Frassy.
Frassy (CdL)
- L'argomento che ci apprestiamo a discutere
è sicuramente un argomento di grande attualità ed è un tema
proiettato nel futuro, nel senso che ormai è in maniera concorde
considerata importante la previdenza integrativa rispetto alla
previdenza obbligatoria, normalmente conosciuta come la previdenza
erogata dall'INPS. La Regione Valle d'Aosta per la seconda volta si
affaccia su questo importante settore con una norma che dovrebbe
dare completamento alla legge n. 22/1997: quella che istituì la
"Servizi previdenziali S.p.a.", che fino ad oggi ha avuto un ruolo
parziale rispetto alle previsioni contenute nel testo di legge e a
più riprese abbiamo avuto modo di contestare l'utilità della
"Servizi previdenziali" perché ritenevamo che la formulazione
contenuta in quel disegno di legge fosse una formulazione che non
andava nella direzione auspicata, ossia si costituiva una società
di capitali che partiva con un handicap, una società di capitali
che doveva occuparsi anche della previdenza integrativa in quel
concetto di rendere competitiva la previdenza integrativa... e
partiva con un handicap che era quello di poter percepire dei
contributi dall'Amministrazione regionale sino a una certa
percentuale di quello che poteva essere il suo disavanzo. Si
andavano perciò a creare i presupposti per una gestione, se non
inefficiente, sicuramente inefficace dal punto di vista
dell'economia gestionale.
Dal 1997 ad oggi si sono susseguite una serie di norme dello
Stato e buon ultimo il decreto legislativo che lo scorso anno ha
dato attuazione a quelle norme che riguardano la previdenza
integrativa nella nostra Regione. Ho ascoltato con attenzione la
relazione del collega Vicquéry, ho letto con attenzione il testo
licenziato dalla Giunta e ho letto con altrettanta attenzione il
testo modificato in Commissione e devo dire che la sensazione che
ne traggo e che esprimo in discussione generale è che stiamo
parlando di cose diverse, perché l'impostazione uscita dalla Giunta
come disegno di legge e la relazione del collega Vicquéry fanno
riferimento a un altro scenario e non è lo scenario per il quale ci
apprestiamo ad esprimere un voto, perché? Perché bisogna vedere
anzitutto cosa ci dice la norma di attuazione, ossia il decreto
legislativo n. 430/1989, modificato con l'introduzione
dell'articolo 1bis avvenuta lo scorso anno: tale norma dice che la
Regione favorisce l'accesso alla previdenza, questa penso sia
un'affermazione di principio condivisibile, il problema è che si
tratta poi di dare dei contenuti a tale affermazione di principio.
Il comma 1 prosegue dicendo come si attua questo principio di
favorire l'accesso alla previdenza, ovvero promuovendo la
costituzione e il funzionamento di appositi fondi pensione o
stipulando apposite convenzioni con fondi che siano già esistenti.
Mi sembra un quadro abbastanza chiaro. Viene ulteriormente
specificato nel prosieguo dell'articolo 1 bis e l'articolo 2 dice
che la Regione disciplina il funzionamento dei fondi a carattere
regionale e poi nei successivi 2 commi, 3 e 4, si dice che questi
fondi a carattere regionale possono avvalersi dei servizi forniti
da strutture di supporto che la Regione abbia voluto mettere in
piedi, poi dice chi può aderire ai fondi pensione. Oggi perciò ci
troviamo in prima lettura a dare applicazione a quel comma 2, che
dice che la Regione disciplina il funzionamento dei fondi e poi ci
troviamo a dare attuazione a quel principio di favorire l'accesso
alla previdenza promuovendo la costituzione o stipulando apposite
convenzioni: questo dice la norma di attuazione e questo in parte,
Assessore, diceva il disegno di legge uscito dalla Giunta.
Non so cosa sia successo in Commissione, ma è successo qualcosa
che ha stravolto completamente lo spirito del disegno di legge
approvato dalla Giunta e che mi porta a dire che ha messo in piedi
un articolato che è in contrasto con la previsione dell'articolo 1
bis e ritengo anche in violazione con tutta una serie di altre
norme. Quali sono gli aspetti più strani di questa vicenda? Gli
aspetti più strani sono che il disegno di legge licenziato dalla
Giunta individuava i soggetti, i quali, in base alla norma di
attuazione che ho letto prima, non potevano che essere i fondi,
cioè la Regione doveva fare una serie di attività e di
regolamentazione nei confronti dei fondi. Il disegno di legge va in
Commissione e vediamo che non sono più i fondi ad essere i
beneficiari di queste norme di regolamentazione, ma lo diventano i
soggetti che aderiscono ai fondi stessi. Quella che doveva essere
una norma finalizzata a far funzionare i fondi diventa una norma
finalizzata ad incentivare i singoli soggetti ad aderire ai fondi.
Leggo all'articolo 1, comma 2, che la Regione interviene
promuovendo l'adesione a forme pensionistiche, mentre andando
avanti nella lettura dell'articolo 1 - mi riferisco al comma 3 - la
Regione addirittura istituisce dei fondi e mi sembra, Assessore,
che la Regione debba o promuovere la costituzione, che è concetto
diverso rispetto al concetto diretto di istituire, perché promuovo
una costituzione di fondi nel senso che creo i presupposti affinché
si possano costituire i fondi, mentre io li costituisco e di
conseguenza entro direttamente nella gestione dei fondi. Questo
impianto "bislacco" che è stato messo in piedi dalla revisione
della Commissione arriva poi al suo apice negli interventi
regolamentati dall'articolo 5, comma 3, dove diceva la Giunta che
il sostegno sotto il profilo amministrativo-contabile era rivolto
alle forme pensionistiche e le forme pensionistiche non potevano
che essere i fondi pensioni stessi. La Commissione modifica tale
passaggio e dice che il sostegno sotto il profilo amministrativo,
contabile e logistico è alle persone fisiche che aderiscono alle
forme pensionistiche. Mi domando allora come è possibile dare un
sostegno anzitutto amministrativo, contabile e logistico alle
persone fisiche, cioè non capisco quale sia il senso pratico di
questa affermazione, al di là del fatto che sposta il soggetto
beneficiario dalle forme pensionistiche ai singoli individui.
Pensiamo perciò che, volendo usare una definizione di tipo
scolastico, il disegno di legge così come rimodulato nel testo di
Commissione è fuori tema rispetto alle norme di riferimento
nazionale, norme di attuazione comprese, ma è fuori tema rispetto
all'impostazione che la Giunta gli aveva conferito all'atto del
licenziamento del disegno di legge n. 130. Assessore, perciò, dopo
aver sentito la relazione del collega Vicquéry - che peraltro mi
sembra sia stato relatore attento al disegno licenziato dalla
Giunta e non a quello licenziato dalla Commissione -, vorremmo
capire come si concilia questo stravolgimento dell'impianto
rispetto alla volontà espressa in Giunta, ma soprattutto rispetto
ai limiti ai quali noi ci dobbiamo attenere dalla norma di
attuazione approvata la scorsa primavera. Le dico ancora,
Assessore, che nell'ambito dei chiarimenti che secondo me è
necessario fornire su questo testo di legge... che ci piacerebbe
capire nel concreto che tipo di azioni ipotizzate di "mettere in
piedi" quando fate riferimento al sostegno alle persone fisiche,
perché l'unica supposizione che siamo riusciti a fare in tale
definizione è che voi "mettiate una mano" alla cassa pubblica e
compartecipiate nel finanziare le quote individuali di adesione ai
fondi pensione. Se così fosse, penso che verrebbe meno il motivo
stesso della previsione normativa d'incentivare invece i fondi a
crescere nella loro struttura e nella loro articolazione e non a
finanziare l'adesione individuale ai fondi stessi. Penso che queste
siano delle questioni che vadano chiarite prima di poter esprimere
un giudizio definitivo, che sarà anche in questo caso vincolato
agli emendamenti che abbiamo presentato sul disegno di legge.
Presidente
- La parola alla Consigliera Squarzino
Secondina.
Squarzino (Arc-VA)
- Due cose velocemente solo sul
metodo, in quanto sui contenuti interverrà eventualmente il collega
Bortot. Dall'intervento fatto dal collega Frassy sembra che la
Commissione abbia lavorato su questo disegno di legge, lo abbia
discusso e poi lo abbia stravolto. Stia tranquillo, collega Frassy,
la II Commissione non ha lavorato su tale disegno di legge, ha solo
detto "sì" agli emendamenti che l'Assessore è venuto a presentare.
In Commissione questo provvedimento, pur così importante, in
un'unica seduta è stato illustrato, emendato, votato; la
sottoscritta non è membro della II Commissione, ma in genere
partecipa, proprio per capire come vanno le cose... può darsi che
fosse così, era una delle prime riunioni della II Commissione, dopo
un mese e mezzo, 2 mesi che non si riuniva, per cui c'era il lavoro
arretrato, la sottoscritta aveva chiesto che fossero auditi anche i
sindacati, le forze imprenditoriali, perché questo disegno di legge
comunque riguarda i lavoratori ed era importante avere anche il
supporto di chi li rappresenta, come poteva essere interessante
avere anche il parere delle forze imprenditoriali per capire come
si colloca tale disegno di legge all'interno delle varie azioni che
vengono fatte in Valle. Questa mia richiesta non ha avuto alcuna
risposta o, meglio, ha avuto risposta negativa. È stato detto di no
alla richiesta di approfondimento. Allora non è che questi temi non
debbano essere affrontati anche con le parti sociali, nel senso che
il Governo si è preoccupato di farlo nel Patto con lo sviluppo, ha
presentato le indicazioni già a giugno, ne ha discusso ancora a
settembre; allora c'è la volontà da parte del Governo di dialogare
con le parti sociali almeno, ma al Consiglio e ai Consiglieri non è
consentito e questo lo trovo molto grave. Se avessimo ascoltato le
parti sociali, forse avremmo avuto una serie di indicazioni con cui
eventualmente anche emendare la legge, perché i sindacati hanno
mandato dei documenti al Governo - non alla Commissione - in cui
hanno spiegato una posizione abbastanza articolata, nel senso che
chiedevano, da un lato, di distinguere all'interno di questa legge
la funzione più assistenziale che c'è; dall'altro, quella
previdenziale, non solo, ma chiedevano anche di essere presenti
laddove vengono prese delle decisioni che riguardano anche le
modalità con cui vengono poi gestiti questi fondi o anche operate
tutte quelle procedure e quegli interventi che riguardano il
sostegno. È vero che c'è un articolo nella legge in cui si parla di
coinvolgimento delle parti sociali, ma in che modo la Regione
garantisce e rende attiva la partecipazione degli organismi
associativi di rappresentanza dei lavoratori e dei datori di lavoro
operanti nel territorio regionale? Dove, in che modo, in quale
contesto, con quale peso specifico delle loro proposte?
Ancora: avevamo chiesto in Commissione di avere dei dati
ulteriori, cioè ci siamo detti: nel momento in cui la Regione
intende attivare questi fondi previdenziali a "tutto raggio", in
modo tale che possa partecipare la quasi totalità dei soggetti
operanti in Valle... ci sono i dipendenti pubblici, ci sono i
privati, ci sono dipendenti di imprese che operano in Valle o che
hanno sede legale nel territorio regionale, c'è il personale della
scuola, c'è il personale dell'USL, i dipendenti statali... quindi
c'è una grandissima quantità di futuri soggetti interessati a
questi fondi. Noi abbiamo chiesto se erano state fatte delle
indagini di mercato, delle previsioni, cioè volevamo capire quale
massa critica è necessaria affinché sia garantita una redditività a
questo tipo di fondo. Mi è stato detto che potevo andare sul sito
della FOPADIVA in cui avrei avuto tutti i dati. Io sono andata a
vedere, sì, qui ci sono i numeri, cioè in questo momento mi dice il
numero degli aderenti, ma non un calcolo di quale entità deve
raggiungere questo fondo, perché diventi effettivamente utile. Mi
chiedo allora: sì, è vero, più noi aumentiamo il fondo più diamo la
possibilità di crescere, ma se non individuiamo anche un ambito
preciso di quale potrebbe essere la redditività del fondo in base
al numero di coloro che partecipano, credo che anche noi facciamo
un'operazione "alla cieca". O l'Assessorato sa quello che fa, ha
tutti questi dati e allora deve darli anche al Consiglio, oppure
non li ha e allora è veramente grave che tali dati non ci siano o
non sia stata fatta una proiezione per capire. La cosa positiva che
qui viene individuata, perché non è tutto negativo, è il fatto che
si cerca di dare a questo fondo anche una funzione assistenziale;
secondo me, è uno strumento che può servire laddove ci sono delle
realtà che hanno bisogno, ma non è chiaro dove vengono presi i
fondi per far fronte a queste esigenze assistenziali; quindi tutta
questa parte non è ben precisata.
C'è un'ultima osservazione che vorrei fare ed è su come vengono
gestiti questi fondi. Mi è stato detto che si farà un appalto,
anche se andiamo nel sito della FOPADIVA dove si parla della
gestione finanziaria... dice che dà le indicazioni, il fondo è
stato strutturato il 20% monetario, 60% obbligazionario, il 20%
azionario in modo da avere la possibilità di diversificare meglio
le risorse. Posso capire che i privati facciano tutte le loro
speculazioni: per guadagnare si fa di tutto e di più ma, quando c'è
un ente pubblico che entra in gioco sul mercato, a nostro avviso
dovrebbe darsi delle regole più etiche. Ricordo che già quando a
livello di Ufficio di Presidenza si era affrontata la questione del
Fondo per l'assegno vitalizio dei Consiglieri - e anche lì bisogna
affidarlo a qualcuno - la preoccupazione che avevo espressa
riguardava chi gestiva questi fondi, il tipo di controllo che
veniva effettuato sulla gestione degli stessi. Questi fondi allora
serviranno a finanziare industrie che fanno armi? Serviranno a
finanziare...
(interruzione del Presidente della Regione, fuori
microfono)
... no, no... lei può anche grattarsi i capelli, ma nel momento
in cui si ricorre a un gestore di questi fondi, o tale gestore
impegna tutti i fondi in Valle d'Aosta, ma questo non è
possibile... allora vorrei capire quali sono attualmente i fondi
che vengono utilizzati nella nostra Regione, quanti trovano
riscontro in Valle d'Aosta e servono al suo sviluppo, quanti
vengono investiti altrove e, in particolare, in quali settori.
Quando faccio un investimento, mi chiedono in quali settori voglio
investire e mi fanno una proposta e, di fronte a certe proposte -
ad esempio, il settore farmaceutico -, io ho detto "no", oppure nel
settore che opera in industrie del terzo mondo... io non voglio
investire in quel settore perché non voglio che con i miei soldi si
contribuisca a mantenere industrie nel terzo mondo che utilizzano
sistemi poco ortodossi di lavoro e non voglio neanche che i miei
fondi personali siano impegnati in certi tipi di ricerche mediche
di cui non so bene la finalità. Faccio degli esempi a livello
personale, ma vorrei che, rispetto a questi fondi - che sono fondi
di tutti, fondi che noi sosteniamo -, vi fosse chiarezza sulle
finalità.
Presidente
- La parola al Consigliere Cesal.
Cesal (UV)
- I 2 interventi che mi hanno preceduto sono
esattamente contrapposti: un intervento puntuale quello del collega
Frassy, un intervento più generale su questioni di merito quello
della collega Squarzino. Eviterei di riprendere le sue
considerazioni circa l'eventuale eticità delle destinazioni, si
tratta di un fondo che deve dare dei rendimenti finanziari,
possiamo cercare di evitare di destinare delle risorse a sostenere
delle attività che in qualche modo vanno... però bene o male
dobbiamo cercare con questa iniziativa di sostenere il sistema
pensionistico del nostro Paese che, pur nella sua bontà e nella sua
universalità, presenta delle notevoli anomalie, difficoltà a
reggersi in piedi proprio perché vi è l'incapacità da parte del
ceto politico di affrontare una sua riforma complessiva,
strutturale, che dovrebbe avere il buon senso di partire da un
presupposto: quello dell'incremento dell'età media dei cittadini.
L'età media dei cittadini si è notevolmente alzata negli ultimi
decenni e l'intero sistema è sbilanciato a favore delle attuali
generazioni... quelli che raggiungono l'età pensionabile in questo
momento - io sono uno di quelli - rispetto alle generazioni future
che dovrebbero godere di tale provvidenza in un futuro magari
neanche troppo lontano... perché abbiamo degli studi che ci dicono
che da qui al 2020 il nostro sistema pensionistico sicuramente
esploderà se non interverranno dei correttivi di tipo strutturale.
La provvidenza complementare cerca di dare una risposta a questo
disequilibrio, indicando le varie possibilità alternative,
volontarie per creare e realizzare una propria linea pensionistica
complementare a quella pubblica. Il tema ha suscitato un ampio
dibattito in tutto il Paese, con l'introduzione del sistema della
provvidenza complementare il nostro sistema si avvicina sempre più
a un sistema pensionistico previdenziale più moderno e adatto al
sistema di vita attuale, più europeo se vogliamo. Ci troviamo di
fronte a delle innovazioni che interessano una molteplicità di
persone, di lavoratori, ma anche di aziende che hanno a cuore il
loro futuro. Questo sistema della previdenza complementare cerca di
garantire ai lavoratori mezzi adeguati di vita nel momento in cui
si possono verificare nel corso della vita di ognuno di noi degli
elementi spesso negativi e traumatici che causano la diminuzione
della capacità di lavoro e soprattutto la capacità di produrre
reddito, quali malattie, vecchiaia, invalidità... Il ricorso alle
forme di previdenza complementare cerca di incentivare il
lavoratore a costruirsi un proprio sistema in grado di garantire la
copertura previdenziale ad ogni singola persona. È ovvio che più la
combinazione fra previdenza pubblica e complementare sarà
equilibrata, maggiori saranno le probabilità per ogni singolo
cittadino di mantenere il proprio livello di reddito il più vicino
possibile al reddito del momento del pensionamento. Il collega
Vicquéry diceva giustamente che si prevede a breve termine che la
pensione corrisponderà al 50% circa del reddito del lavoratore al
momento del pensionamento. I vari fondi pensionistici della
previdenza complementare sono di vario tipo, alcuni sono istituiti
con accordi collettivi, vengono definiti fondi chiusi e comprendono
varie categorie contrattuali; vi sono anche dei fondi territoriali
aperti a cui possono accedere tutti quei lavoratori per i quali non
siano operanti fondi negoziali o fondi chiusi. I fondi sono
finanziati poi da risorse ritenute ai singoli lavoratori o ritenute
anche ai datori di lavoro. Le prestazioni pensionistiche sono
diverse, oltre alla classica pensione o alla rendita, e richiedono
che allo scattare dell'età pensionabile siano stati versati almeno
5 anni di contribuzione; si può comunque ottenere una liquidazione
in conto capitale oppure il riscatto dei fondi versati nel caso in
cui non si fosse maturato il diritto a percepire una rendita o una
pensione.
L'iniziativa presentata dal Governo regionale ha una sola
funzione: quella di incentivare l'adesione a questi fondi, con
degli interventi anche da parte dell'ente pubblico per fornire
sempre maggiore sicurezza economica, benessere a tutte quelle
persone fisiche che risiedono in questa Regione o che qui lavorano,
esercitano la propria professione... È importante sapere che con
tale provvedimento la Regione tutela l'adesione a forme
pensionistiche complementari o a qualsiasi altro strumento
previdenziale a favore di persone prive di copertura pensionistica,
addirittura ci sono dei fondi che prevedono la possibilità alle
casalinghe di aderire a un fondo pensione per andare a costituirsi
una rendita futura. Sono coinvolti in questo disegno di legge tutti
quegli organismi associativi di rappresentanza dei lavoratori e dei
datori di lavoro operanti in tale territorio, avvalendosi poi di
strumenti che abbiamo già a disposizione - si è parlato del Fondo
cessazione del servizio regionale, la FOPADIVA - che dovrebbero
diventare un unico strumento negli anni futuri e ancora la "Servizi
previdenziali S.p.a.", che è un organismo già costituito nel
passato. Con questa iniziativa si tende a fronteggiare quelle
situazioni anche economiche e sociali più svantaggiate in un limite
di soglia minima, che dovrà essere definito successivamente, e
l'intervento della Regione tende soprattutto a garantire a tutti
gli iscritti la salvaguardia del montante accumulato e la certezza
dell'erogazione della prestazione. Non si tratta di un'operazione
"alla cieca", come diceva la collega Squarzino: si tratta di un
incentivo a sostegno di una forma di previdenza integrativa che può
garantire ai lavoratori un futuro più sereno.
Vi è un altro aspetto magari meno nobile che ritengo però uno
dei più importanti: quello di mantenere sul territorio delle masse
finanziarie derivanti da queste contribuzioni e che potrebbero
andare a finire da altre parti. Abbiamo la necessità di mantenere
questa disponibilità finanziaria sul nostro territorio, cercare di
impiegarla per delle iniziative che poi hanno delle ricadute da un
punto di vista sociale ed economico sul nostro territorio e poterle
utilizzare come volano di sviluppo dell'economia valdostana. Si
tratta di un aspetto che non deve essere sottovalutato, che deve
essere considerato attentamente in sede di discussione di questo
provvedimento legislativo. Un provvedimento positivo - mi sento di
affermarlo con tranquillità - che va nella giusta direzione, che,
come tutte le iniziative può avere dei limiti o delle possibilità
di miglioramento, si tratta di vederle e discuterle serenamente e
di confrontarsi anche su questo tema, ma credo che la filosofia di
fondo sia una filosofia positiva e che vada sostenuta ed
incentivata.
Presidente
- La parola al Consigliere Bortot.
Bortot (Arc-VA)
- Richiamo il Consiglio a una maggiore
consapevolezza, nel senso che discutiamo di denaro che non è nostro
e vorrei fare una piccola cronistoria dell'INPS. Se c'è una cosa
buona che ha fatto il Fascismo, è stata l'INPS. L'INPS in 70 anni
ha permesso di garantire la pensione, poca o tanta, a tutta una
serie di categorie che storicamente hanno versato pochi contributi,
rifacciamoci ai decenni trascorsi: parlo di agricoltori, di
commercianti, di artigiani, poi c'è il capitolo dell'assistenza:
parlo della cassa integrazione, della disoccupazione,
dell'invalidità. Mi sembra che qui dentro non vi sia consapevolezza
dell'obbrobrio che andiamo ad approvare. Abbiamo perso la memoria
della solidarietà fra categorie e generazioni e abbiamo perso la
memoria, nel senso che, se si giustifica tutto questo provvedimento
per il fatto che si riducono i lavoratori che versano contributi,
evidentemente ha una logica tutta tale impostazione. Il numero di
persone che verseranno contributi però si ridurrà ulteriormente,
perché abbiamo uno sviluppo tecnologico dove le macchine creano
sempre più ricchezza e non l'uomo. Le pensioni, la solidarietà, la
sicurezza e il benessere vanno garantite ai cittadini dalla
ricchezza prodotta in un Paese, sfido chiunque a dire che oggi,
alla data odierna, produciamo meno ricchezza di 50 anni fa! Oggi
produciamo più ricchezza di 50 anni fa, allora mi spiegate perché
l'ente pubblico, che siamo noi, non è in grado di garantire una
pensione decente ai cittadini di questa Regione? Evidentemente c'è
un vizio di fondo, si crea ricchezza che va solo in una certa
direzione...
(interruzione del Consigliere Lattanzi, fuori
microfono)
... conosco bene, se qualcuno è dentro i fondi pensione,
figuriamoci se è d'accordo con le cose che dico! Consigliere
Lattanzi, stavolta ti chiedo per favore, so benissimo di cosa
parlo... qui stiamo giustificando il fatto che il benessere di
questo Paese, la solidarietà va a finire a livello di fondi
pensione che verranno gestiti dandoli in mano ai gestori, che
garantiranno i migliori rendimenti...
Lattanzi
(fuori microfono)
- ... magari!
Bortot (Arc-VA)
- ... magari, sì, però i gestori che
garantiscono i migliori rendimenti, ed entro nel merito, da quando
in qua si produce ricchezza senza lavoro? Oppure si produce
ricchezza con il lavoro pagato male di qualcun altro? Oppure si
produce ricchezza investendo per garantire migliori rendimenti in
società quotate in borsa che - e faccio riferimento a quanto diceva
prima la collega - disboscano, industrie chimiche, industrie della
guerra? E allora ogni giorno qui dentro ci contraddiciamo rispetto
a quello che vorremmo fare e a quello che sta succedendo in tutto
il mondo in termini di guerra, cambiamenti climatici, perché i
rendimenti maggiori non stanno a guardare se il denaro è buono o
cattivo, il denaro guarda il denaro, quindi versando nei nostri
fondi senza definirli e metterci dei paletti, o mandando dei soldi
nei fondi etici contribuiamo alla disparità sociale esistente in
questo pianeta... sì, poi faremo qualche elemosina nei confronti
del terzo mondo! Questa è la prima considerazione.
Seconda considerazione: credo che tutti noi qui dentro non siamo
nati ricchi, avremo qualche fratello o genitore che è stato
lavoratore, salvo qualche eccezione per fortuna loro, ma il
trattamento di fine rapporto, la liquidazione, dove finiva? Nella
"Montefibre", alla "Ilssa Viola" o alla "Cogne"; dove finiva?
Qualche decennio fa chi faceva 35 anni dentro la "Cogne" si
comprava l'alloggetto. Si è ridotto poi e si è tolta la contingenza
dal trattamento di fine rapporto ed è diminuito. In sostanza oggi
si perpetua uno scippo, nel senso che il trattamento di fine
rapporto di lavoro, che è denaro che non c'entra niente con il
diritto ad avere una pensione, che è denaro guadagnato dai
lavoratori, con il silenzio assenso... che è una di quelle
nefandezze più colossali di questo Paese, e lo abbiamo anche
scritto perché qui viene chiamato esplicitamente o tacitamente...
andremo a scippare il trattamento di fine rapporto maturato a quei
lavoratori che volutamente non saranno informati che possono
optare! Il silenzio assenso è un obbrobrio per cui il trattamento
di fine rapporto maturato dal sottoscritto, se non sto attento a
quello che succede, automaticamente mi viene trasferito sui
fondi...
Marguerettaz
(fuori microfono)
- ...
all'INPS...
Bortot (Arc-VA)
-...non viene trasferito all'INPS...
Marguerettaz
(fuori microfono)
- ... sì, la
proposta del Presidente Prodi...
Bortot (Arc-VA)
-... la proposta del Presidente Prodi
intanto non è ancora passata e speriamo che passi, ma il
trattamento di fine rapporto è una "fetta" di 19 milioni di euro e
con una parte delle organizzazioni sindacali d'accordo voglio
vedere quanto va all'INPS con il silenzio assenso! Perlomeno quindi
questa legge dovrebbe prevedere che i dipendenti che vogliono
optare per un'opzione o l'altra siamo perlomeno informati, perché
noi veicoliamo lo scippo del TFR sui fondi senza informare i
lavoratori!
Per quanto riguarda l'impostazione generale, riservandomi poi di
entrare nel merito degli articoli, andiamo a perpetuare, spendendo
denaro pubblico, una legge che convoglierà tanti soldi in fondi che
il Consiglio regionale non sarà in grado di gestire, sarà data una
delega in bianco ai gestori per fare di questi soldi quello che
vogliono e quello che vogliono è quello che vuole chi consegna il
denaro: che questi soldi rendano! Se poi tali soldi devono rendere,
non è che stiamo lì a "guardare per il sottile" in che direzione
vanno, in quale mercato azionario o obbligazionario, ma qualcuno
con questi giochetti si è "apparato" metà Argentina e un sacco di
Paesi del sud-est asiatico e del sud America, questa sarebbe la
civiltà occidentale che dovremmo esportare in tutto il mondo?
Altra cosa, un sacco di fondi pensioni sono falliti, ma non sono
falliti un secolo fa: "l'ENRON" è fallita nel 2000-2001, il Fondo
pensioni dei ferrovieri inglesi è fallito 2 anni fa, naturalmente i
giornali non ci hanno detto niente, si è venuto a sapere per caso
"fra le righe". Nella misura in cui i nostri soldi o quelli di chi
aderirà andrà in un fondo che fallirà, è la Regione che garantisce?
Noi cioè andremo a garantire le rendite di pensione su fondi
gestiti in modo privato con tutta la discrezionalità di questo
mondo, per cui se il fondo andrà fallito la Regione, quindi la
collettività dovrà intervenire a sopperire come sono stati gestiti
male e come sono stati persi tali soldi. Ditemi un po' poi: quando
il fondo è privato e deve garantire i migliori indici di
rendimento, dove prenderemo i soldi per la solidarietà? Chi ha
bisogno, la povertà, i diritti dove andranno a finire? Il gestore
sarà bravo che ci darà un po' di soldi per fare un po' di
solidarietà e io che ho versato un po' di soldi nel fondo vado lì e
dico: "ma con quale diritto tu prendi i miei soldi per darli ai
poveri, o creare una struttura, o intervenire nei confronti di un
ospedale o di un'assistenza sanitaria?". Mi sembra che qui dentro
su questa cosa non sia tanto una questione di malafede, ma ci sia
un'inconsapevolezza della portata della legge che andiamo ad
approvare, aggravata dal fatto che i fondi in Valle d'Aosta e la
società di gestione l'abbiamo già costituita qualche anno fa e
adesso andiamo a rifinanziare questa cosa con 3.000 euro. Nel
frattempo da quando è nata, dal 1° marzo 1999, questa società di
gestione ci ha già "cuccato" 1.651.000 euro (3 miliardi di lire);
sono capace anch'io a gestire i fondi in modo privato con un ente
pubblico che ripiana i debiti o mi dà i soldi della gestione! Cosa
c'è che non va, Presidente?
Presidente
- ... solo i toni, può parlare senza urlare?
Grazie.
Bortot (Arc-VA)
- ... posso andare avanti nonostante le
bestialità? Penso sia un diritto qui dentro dire bestialità, però
preferisco le mie bestialità per non confondermi con i progetti o
le idee del Presidente o di chi in questo momento sta seduto da
quella parte dei banchi. Lei sta dalla parte di coloro che pensa
che le pensioni, la sanità, lo stato sociale deve essere garantito
dal risparmio, dalle ladronerie, dalle ruberie e se qualcuno...
Caveri
(fuori microfono)
- ... starei un po' calmo
però...
Bortot (Arc-VA)
- ... ha cominciato lei, Presidente...
ah, no gli sprechi, non mi ricordavo più i viaggi in elicottero che
si potrebbero fare in ape... non parlo di ruberie, parlo di
sprechi.
Ripeto: anche se ho "perso il filo", stiamo approvando una legge
che dovrebbe perlomeno essere sospesa e il Consiglio regionale deve
tornare a rifletterci facendo delle audizioni con i soggetti che
non sono stati chiamati ad esprimersi. Stiamo facendo un obbrobrio,
ci ritroveremo fuori da qui a riparlarne e soprattutto, se si vuol
fare, almeno la dignità di presentarsi davanti a coloro ai quali
chiediamo di mettere qui dentro il TFR o i loro risparmi,
andandogli a dire quali sono le opzioni: una è questa legge, le
altre opzioni sono quelle di sostegno all'INPS, rifinanziare tale
istituto e tornare a una struttura che permetta la solidarietà di
tutti i lavoratori e di tutte le categorie per tutto il Paese!
Presidente
- La parola al Consigliere Lattanzi.
Lattanzi (CdL)
- Presidente, mi fa l'invito a me. Io sono
passionario, ma non riesco ad arrivare ai livelli del Consigliere
Bortot... da quando è arrivato lui, mi ha tolto la "palma" del
passionario in questo Consiglio. Vorrei riportare un po' di
ragionevolezza, anche perché ascoltare l'amico - posso chiamarti
amico?, perché ho una forma di rispetto nei confronti del
Consigliere Bortot mista ad affetto - a dirgli compagno non ce la
faccio, mio padre era un compagno, basta uno in famiglia...
Squarzino
(fuori microfono)
- ... quello con cui
condividi il pane...
Lattanzi (CdL)
- ... quello con cui condivido il pane, un
pezzo di pane nero e due pezzi di salsiccia... torniamo al
Consiglio regionale.
Certo che a sentirti, Consigliere Bortot, non ci si stupisce che
l'Unione sovietica sia fallita! È evidente che il tuo pensiero è in
antitesi a qualunque forma di ragionevolezza patrimoniale,
finanziaria, hai confuso la globalizzazione con i fondi etici, con
i fondi pensione, l'unica cosa giusta che hai detto è che l'INPS è
stata distrutta, hai dimenticato di dire che l'avete distrutta voi,
perché sono i sindacati che hanno lottato con tutti i Governi
democristiani per andare a prendere i soldi dei contributi dei
lavoratori e li hanno usati per tenere in piedi la "FIAT" quando
facevate le battaglie per finanziare la cassa integrazione e i
soldi dei contributi dei pensionati futuri sono stati dilapidati
dai sindacati per tenere in piedi la cassa integrazione continua.
Si affrontavano le crisi industriali di questo Paese, prendendo i
soldi dei contributi previdenziali per finanziare il breve e oggi
non ci sono più soldi! Questa è la drammatica realtà e te la do in
cifre. Oggi abbiamo un tasso di percentuale sull'ultimo reddito con
l'ultima riforma previdenziale che parte dal presupposto che i
lavoratori lavoreranno fino a 60 anni, con 35 anni di contributi, e
i dipendenti privati non porteranno a casa da qui a 10 anni non più
del 67% dell'ultimo stipendio, una cifra che drammaticamente si
ridurrà con il sistema pensionistico italiano INPS al 48% nel 2050:
questo per effetto di tutti quegli elementi che il Consigliere
Cesal ci ricordava, cioè l'invecchiamento del nostro Paese, che è
un sintomo di benessere che al tempo stesso provoca un aumento del
numero dei pensionati rispetto al numero dei lavoratori. Oggi siamo
al 67% dell'ultimo stipendio, arriveremo entro il 2050 al 48%
dell'ultimo stipendio, quindi si è posta la questione per i
dipendenti privati. I dipendenti pubblici partono con il 68%
dell'ultimo stipendio oggi, arriveranno anche loro al 48,1% nel
2050. Per gli autonomi è già più grave la situazione perché ad oggi
sono al 64% dei loro ultimi redditi, qui però c'è il concetto dei
redditi dichiarati, quindi si potrebbe disquisire sull'evasione...
per arrivare al 2050 al 29% degli ultimi redditi dichiarati. È
quindi evidente che c'è una situazione che spinge lo Stato italiano
e anche la nostra Regione a farsi promotrice di un concetto di
complementarietà al sistema previdenziale nazionale che non sta in
piedi. Qual è l'unica risorsa che si può andare a gestire per
creare un secondo pilastro di previdenza complementare? Sono le
vecchie famose liquidazioni...
Bortot
(fuori microfono)
- ... l'abbiamo chiesto
ai lavoratori?
Lattanzi (CdL)
- ... ma i lavoratori mi pare siano
rappresentati dai sindacati, i sindacati mi pare che abbiano
firmato a livello nazionale degli accordi per la costituzione di
una previdenza complementare, Consigliere Bortot, se tu non ti
senti rappresentato dai sindacati, non è un problema mio, è un
problema tuo!
L'unica risorsa economica e finanziaria per costruire il
pilastro complementare alla previdenza pubblica sono i trattamenti
fine rapporto, i famigerati TFR, di cui si sta tanto discutendo.
Naturalmente a livello statale vi è la disquisizione chi costruirà
questi fondi comunitari, soprattutto chi li gestirà, dove andranno
a finire i soldi, non mi pare stupefacente in termini di marijuana
che la Regione si immagini di farsi promotrice di un sistema
complementare, che inviti i dipendenti a pianificare l'investimento
del loro TFR per costruirsi l'opportunità di un secondo pilastro
previdenziale, che vada ad integrare quel 40-50% di redditi che
verranno a mancare nel momento in cui si andrà in quiescenza:
questo non mi sembra tanto stupefacente o scandaloso. Quello che
semmai dovremmo discutere con ragionevolezza e un minimo di
cognizione è dove andranno a finire quei contributi TFR, parte che
rimarranno agli imprenditori, parte andranno all'INPS, parte
dovranno essere convogliati nei fondi complementari privati, quindi
la Regione si muove perché parte dei TFR dei Valdostani rimangano
in Valle d'Aosta: questa mi sembra una questione bella da
discutere. Voi lascereste i vostri contributi in mano a un fondo
complementare valdostano che investe in attività valdostane? Questo
mi sembra un bel tema, caro Consigliere Cesal? Avrei dei dubbi,
perché ai miei clienti in questi giorni sto consigliando di mettere
i loro risparmi in tutto il mondo, dirgli di metterli nelle aziende
valdostane può essere bello sotto l'aspetto ideologico, ma non so
se i tuoi soldi tu li hai investiti nel mercato valdostano o se li
hai messi in tutto il mondo. Tu li hai messi in immobili, in Valle
d'Aosta le cose funzionano, ma se uno deve andare a mettere i
propri contributi previdenziali, la disquisizione diventa
interessante. Con questo non sto dicendo che sono contrario alla
costituzione di un fondo complementare regionale, sto dicendo che
dobbiamo fare molta attenzione, perché stiamo parlando di soldi che
entrano adesso per 20-30... e che per allora ci devono essere.
Questo vuol dire che dovranno essere investiti in attività
economiche, perché, Consigliere Bortot - prendine atto! - le
attività pubbliche non vanno, le attività economiche vuol dire il
PIL mondiale, quindi mettere i risparmi nelle attività economiche
mondiali perché solo nella diversificazione nel lungo periodo c'è
l'abbattimento del rischio di perdere i propri risparmi. Questo è
il concetto: diversificare e allungare i tempi. Non sto sostenendo
una tesi politica: sto sostenendo una tesi economica. È quindi
giusto che la Regione con questa legge promuova l'istituzione di
fondi complementari che vadano a gestire parte di TFR o di
contributi volontari che i cittadini privati e pubblici avranno
l'incentivo anche fiscale a...? La risposta è affermativa.
Io sarei assolutamente d'accordo su tale disegno di legge se non
vi fosse il fatto che questa Regione non si limita a promuovere, ma
vuole anche istituire, controllare dei fondi e vuole anche gestire
quei contributi e lì la questione diventa più delicata, ma non
perché non mi fido degli attuali amministratori, ma perché stiamo
parlando di mettere le risorse dei prossimi 30 anni e di
amministrarle con delle persone di nomina fiduciaria politica, con
attività economiche che dovranno essere indirizzate in termini
politici e quindi con tutte quelle "storture" che la politica -
apro una parentesi: casinò - si porta dietro, dimostrando che non è
capace, né in grado di gestire e prima arriveremo a privatizzare
quelle gestioni economiche meglio sarà per i lavoratori e per il
mercato.
Vi è poi una terza forma: quella privata, che anche qui lo Stato
con la nuova finanziaria andrà ad incentivare e speriamo veramente,
non in maniera fantomatica, e che anche la Regione in alcune parti
di questo articolato pare sostenere, mi riferisco alle attività di
"terzo pilastro"... che il privato cittadino, avendo costituito con
i contributi obbligatori l'INPS, avendo determinato un fondo
complementare con una parte o tutto il TFR, possa costruirsi una
terza forma: quella privata, individuale. Questa è la realtà, non
c'entrano i bambini che lavorano i palloni della "Nike" a 2 € al
giorno, perché quello è un concetto di globalizzazione su cui
potremmo aprire un dibattito. Tu dimostrerai le "storture" della
globalizzazione e io ti dimostrerò con i dati come la
globalizzazione stia facendo mangiare delle persone. Tu dici
sfruttandole? Io ti dico allora che anche mio padre è stato
sfruttato, ad 8 anni lavorava, ma lui, come tutti gli altri che a 8
anni o a 10 anni lavoravano, permettono a noi oggi di fare i
Signori, d'iniziare a lavorare a 30 anni!
(interruzione del Consigliere Bortot, fuori
microfono)
... è sempre stato così: i figli delle famiglie povere vanno a
lavorare prima dei figli delle famiglie ricche! Se mia figlia può
permettersi di iniziare a lavorare a 27 anni, dopo l'università, è
perché c'è stata la generazione precedente - e anch'io darò il mio
contributo - che le permette di studiare fino a 27 anni, perché, se
non avessi una lira, andrebbe a lavorare fin dalla quinta
elementare! Tu stai parlando delle "storture" delle rendite
finanziarie, posso essere d'accordo sulle "storture" della finanza
fine a sé stessa, ma io parlo di economia e di aziende. Credo sia
accettabile che un'amministrazione pubblica e la politica si
facciano carico di promuovere la costituzione di fondi
complementari. Ripeto: mi pare più preoccupante se questa
promozione va oltre e va addirittura in Valle d'Aosta ad istituire
i fondi che la stessa Amministrazione regionale vorrà gestire,
creando di fatto un'altra piccola INPS! Questo è il tema: abbiamo
dato i nostri contributi per 20 anni all'INPS a Roma e abbiamo
scoperto che non prenderemo la pensione, allora ci facciamo quella
complementare, ce la gestirà la Regione, fra 20 anni non vorrei
scoprire che anche la Regione, ente pubblico, attraverso i fondi
complementari si è "mangiata" i miei contributi, perché ha gestito
quei fondi finanziando aziende amiche, piuttosto che aziende
"collassate", vedi bassa Valle, chiaro il concetto? Preferirei che
il mio TFR andasse investito con gestori che abbiano competenze
professionali nell'attività di gestione di fondi pensioni - apro
una parentesi: la mia azienda non ha mai partecipato ad alcun
appalto in Valle d'Aosta, né mai ci parteciperà, tanto per essere
chiari che non promuovo alcun tipo di "lobby" a favore di nessuno
-, sarebbe opportuno che quei fondi venissero gestiti in economia
di mercato e non come il casinò, perché se i fondi complementari
verranno gestiti con burocrati dell'Amministrazione regionale di
nomina politica, che finanzieranno aziende in difficoltà, amici
della politica, quei fondi fra 20 non ci saranno esattamente come
l'INPS, quindi stiamo costruendo l'INPS 2. Siccome ha già fallito
quel concetto e quel sistema, non vorrei che fallisse anche questo.
Credo che possiamo sostenere la promozione di fondi complementari,
l'istituzione dei fondi... e la gestione degli stessi da parte
dell'Amministrazione regionale è più complicata.
Si dà atto che il Consigliere Rini non partecipa alla
votazione dell'oggetto.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Ritengo sia il caso d'intervenire.
Pensavo di intervenire a conclusione, ma mi trovo costretto ad
intervenire perché mi sembra di stare a discutere in un ambiente
dove le cose che dobbiamo condividere non sono le stesse. Credo che
questo testo di legge abbia scatenato una serie di sentimenti
legittimi, una serie di pensieri che non contesto, ma che sono
completamente "campati per aria"! Non siamo obbligati ad
intervenire su tutti gli argomenti o su ogni argomento dire delle
cose che poi sconcertano coloro che dovessero venire a seguire i
lavori del Consiglio regionale. La revisione del sistema
pensionistico è stata la necessità sia per il sistema pensionistico
INPS, così come per le casse di previdenza dei liberi
professionisti o qualsiasi altra forma che nel passato ha avuto un
significato nell'introduzione del "welfare"; per farvi un esempio,
la Cassa dei dottori commercialisti alla quale aderisco... in 2
anni di pensione coloro che si pensionavano "mangiavano" tutto
quello che avevano versato in tutta la loro vita lavorativa, perché
il meccanismo, che il relatore ha detto molto bene, era un criterio
che non era contributivo, ma retributivo, quindi si parametravano
le pensioni non guardando quali fossero le disponibilità, ma in
virtù delle aspettative delle ultime remunerazioni. Questo discorso
è destinato alla bancarotta soprattutto nel momento in cui si
invertono le linee demografiche, ovvero quando prevalgono i
pensionati rispetto alle persone attive; quindi è stata una
necessità.
Quando lei mi dice: "ma quanta ricchezza si produceva in passato
e quanta se ne produce oggi", Consigliere Bortot, le chiedo: ma le
necessità che lei ha oggi sono le stesse di quelle di una volta?
Quanto mangia di più? Quanto costa di più? Non faccia il demagogo,
nella sua semplificazione si renda conto che il mondo è cambiato
perché la ricchezza prodotta oggi paragonata a quella di una volta
mi pare sia un esempio che stona. Probabilmente qualcuno di voi
nella foga si è immaginato di avere un ruolo che non ha; oggi non
interveniamo nell'istituzione di fondi di previdenza, è già tutto
fatto e disciplinato. Noi abbiamo dei fondi di previdenza
complementare che possono essere su base nazionale, possono essere
territoriali, possono essere aperti o chiusi, quindi abbiamo una
situazione che correttamente parte dalla "riforma Dini".
All'interno di questo quadro stiamo facendo un pessimo servizio
alla Comunità valdostana, perché non gli stiamo dando le
informazioni che devono essere date. Il silenzio assenso di cui lei
parlava, Consigliere Bortot, è un meccanismo che non va a mutare
assolutamente nulla. Abbiamo una riforma previdenziale che, se
passerà la finanziaria, partirà dal 1° gennaio 2007; se non passerà
la finanziaria, partirà dal 1° gennaio 2008, quindi è solo una
questione temporale, ma il disegno è già costruito, dove le
possibilità sono 3: o i fondi diventano i destinatari del nostro
TFR, sto parlando dei fondi negoziali, contrattuali, cioè quelli
che il sindacato e i datori di lavoro hanno identificato dove
veicolare, quindi possono essere i fondi nazionali, i fondi di
natura territoriale, o se c'è una contrattazione a livello
aziendale, i fondi che il datore di lavoro e le maestranze hanno
individuato con un contratto integrativo aziendale e lì possiamo
far veicolare i nostri accantonamenti; l'altra possibilità che era
stata individuata era quella di mantenere lo "status quo", ovvero
di destinare il TFR all'azienda, quindi dare la possibilità
all'azienda che il lavoratore riteneva meritevole di gestire i
fondi; la novità che ha introdotto la finanziaria del Presidente
Prodi, che ha introdotto "sub conditione", è quella di dire: "se
non fai l'opzione, il silenzio assenso, anziché andare al fondo
negoziale o nazionale o territoriale, va all'INPS, quindi ritorna".
È chiaro che questo lo critico dal punto di vista contabile, è
stato messo come un'entrata, anziché un debito; quindi qui c'è un
"mostro" dal punto di vista contabile, ma non voglio infierire su
una finanziaria che "fa acqua" ma, dal punto di vista della
destinazione, nulla è cambiato. Consiglieri Bortot e Squarzino, ma
vi rendete conto di quello che avete detto? Avete introdotto la
banca etica, avete introdotto lo sfruttamento, ma di cosa
parlate?
(interruzione del Consigliere Bortot, fuori
microfono)
... mi faccia parlare! Lei che testo di legge ha visto? Era una
pausa caffè lunga quella che avete fatto! Oggi non stiamo parlando
dei fondi, tanto per dirle, lei che ha un contatto continuo con i
sindacati, lo statuto dei fondi dice cosa bisogna fare, sono i
lavoratori che dicono cosa devono fare... lo statuto del
FOPADIVA... ma documentatevi! Quando c'è l'articolo 14... c'è
scritto:
"investimenti e gestione delle risorse"
, non è la
legge regionale che lo dice! Aggiornatevi prima di parlare!
La cosa qui è chiara, non che lo dice la legge regionale, lo
dice il FOPADIVA...
Presidente
- ... Assessore, non urli anche lei,
grazie...
Marguerettaz (UV)
- ... ha ragione, mi scuso per il tono
di voce, ma abbiate pazienza, mi si "torcono le budella"! Qui dice:
"la gestione finanziaria deve essere fatta dal fondo mediante
convenzione con i soggetti gestori"
, ma è il soggetto gestore
di cui all'articolo 6, decreto legislativo n. 124/1993, siete in
ritardo di 13 anni, sono 13 anni che hanno individuato chi
gestisce, quali sono i profili, c'è un meccanismo che è scritto! Vi
è l'accantonamento al fondo, vi è una banca depositaria che deve
avere dei requisiti, vi deve essere un gestore e voi mi introducete
dei concetti che "fanno acqua"! Ma un po' di rispetto anche per chi
scrive le leggi, voi ci prendete in giro! Credere che con una legge
regionale si possa cambiare la destinazione? Quello non è così e
soprattutto, per parlare in sintonia con quello che lei ha detto,
se trovate un fondo, non raggiungete i numeri perché siete "quattro
gatti" ma, da questo punto di vista, andate a dire che gli
investimenti li fate sul commercio equo e solidale e che non ve ne
frega niente di avere una redditività, che voi i vostri risparmi li
date per pagare il cacao di quelle "fazende"
che sono
coerenti con tutti gli statuti possibili immaginabili! Signori
miei, il lavoratore va tutelato, allora avete un bivio dove porvi:
o con il vostro fondo mantenete il bene universale, o fate gli
interessi dei lavoratori che aderiscono al fondo, poi andate a
spiegarglielo voi ai lavoratori che per appianare tutte le
ingiustizie del pianeta hanno perso la liquidazione, ma glielo
andate a dire voi! Il legislatore ha fatto un altro percorso, ha
detto: "io per garantire il lavoratore individuo dei gestori e
individuo una banca depositaria, individuo un criterio" e noi oggi
non interveniamo su questo, noi abbiamo semplicemente detto una
cosa diversa: abbiamo detto che con la creazione dei fondi
territoriali manteniamo le masse finanziarie in fondi territoriali,
ma il gestore ovviamente farà tutti gli investimenti del
caso...
(interruzione del Consigliere Lattanzi, fuori
microfono)
... ben vengano! Ma se vi fosse stato un fondo territoriale, nel
momento in cui abbiamo acquistato il ramo di azienda "ENEL",
avrebbe potuto investire? Dico di sì...
Lattanzi
(fuori microfono)
- ... mi faccia un
esempio delle altre opportunità che avrebbe fatto... l'unico in 15
anni che avete cercato di investire...
Frassy
(fuori microfono)
- ... mi faccia un altro
esempio...
Marguerettaz (UV)
- ... abbia pazienza, non sono a
"Rischiatutto", fai l'esempio... non farlo... cerco di
circostanziare una discussione che sia coerente con il testo di
legge che abbiamo. Ogni fondo ha una particolarità, colleghi, che
il fondo dovrà trovare un'approvazione al COVIP, perché non è che
qualsiasi fondo può scrivere tutte le stupidaggini e viene
approvato, c'è un ente che controlla e, se voi andate ad introdurre
degli elementi che non tutelano il lavoratore, non ci sarà
l'approvazione, quindi tranquillizzatevi. Rispetto a questo
impianto, sono stupito che si voglia evidenziare una serie di
questioni di natura ideologica e non si voglia fare almeno... non
dico dire bravo al Governo o alla maggioranza, ma dire che stiamo
cercando di preoccuparci e di legiferare così come da anni sta
chiedendo il COVIP... cioè alle Regioni d'intervenire nell'ambito
del "welfare", perché il "welfare" è un problema importante e
stanno cambiando le esigenze. Quelle che una volta erano esigenze
codificate ovvero dei bisogni che erano di un certo tipo... il TFR
poteva avere degli anticipi quando c'erano dei problemi sanitari,
quando si comprava la prima casa si poteva chiedere l'anticipo,
oggi le esigenze sono diverse, ci sono dei momenti nella vita delle
persone che possono essere dei momenti di bisogno e io devo trovare
delle nuove forme per intervenire e sostenere. Certe situazioni che
possono anche non essere straordinarie, nel momento in cui ci sono
delle famiglie che hanno i figli che vanno a scuola... dei momenti
dove c'è un calo o un aumento dei bisogni, tutto questo è un
argomento fortemente interessante, ma non è con posizioni
protezionistiche e rigide che risolviamo il problema del "welfare"!
Il problema del "welfare" va affrontato intanto "guardando in
faccia la realtà", quindi comprendendo che le risorse che
accantoniamo non saranno sufficienti per mantenere quel vecchio
sistema pensionistico, per cui bisogna cercare di sostenere. Tale
disegno di legge ha il merito di mettere in ordine una serie di
attività che non vanno a ledere l'autonomia di ogni singolo fondo,
ma vanno a introdurre degli elementi che vanno a sostenere i vari
aderenti, le varie persone fisiche. Consigliere Frassy, devo dire
la verità: questa contraddizione che lei vede nel testo di legge
presentato ed emendato non c'è, l'articolo 6, che individua i
beneficiari degli interventi, è molto chiaro, era chiaro prima e lo
è adesso...
Frassy
(fuori microfono)
- ... non è più coerente
con l'articolo 5...
Marguerettaz (UV)
- ... è coerentissimo e non solo: ho
mandato una lettera al COVIP il 20 ottobre, con la quale chiedo un
incontro con tale organismo, annuncio di aver presentato un disegno
di legge oggetto di valutazione nei prossimi mesi da parte del
Consiglio - se vuole, le do una copia - e, proprio per leggerla, la
Regione, con il provvedimento in oggetto si propone di creare le
condizioni per l'adozione in Valle d'Aosta di interventi di diversa
natura a favore delle persone fisiche, non dei fondi... e questo
l'ho scritto in data 20 ottobre...
(interruzione del Consigliere Lattanzi, fuori
microfono)
... la situazione che stiamo vivendo è una situazione abbastanza
semplice, ovvero siamo partiti anche noi dalla "riforma Dini" in
avanti, ma il vero problema dei fondi è che tutta una serie di
aspettative alla fine non hanno avuto quel "appeal" necessario: sto
parlando del successo dei fondi in termini di adesione. Vi
ricordate l'enfasi con la quale erano stati annunciati? Era stata
annunciata una serie di agevolazioni fiscali, tutte cose che poi
nel tempo non hanno avuto seguito, ma il problema è sempre rimasto
"sul tavolo", la previdenza tradizionale all'INPS ha avuto delle
prestazioni che sono decrescenti e non abbiamo un supporto. È
chiaro che in un momento di recessione dobbiamo anche fare un'altra
valutazione: le risorse liquide disponibili da destinare non ci
sono, quindi rischiamo di avere un cittadino che anche realizzando
che quella è un'attività corretta non ha le disponibilità, quindi
succede che destina le sue risorse nelle attività che sono più
immediate e quelle che hanno un effetto dilazionato nel tempo
rischiano di essere sacrificate rispetto alle altre. Da questo
punto di vista, sapete bene che la gestione delle varie pratiche,
l'informazione, il sostegno di tutto l'impianto merita di essere
sufficientemente diffuso. Abbiamo la necessità di promuovere,
quindi informare, di avere un sostegno dal punto di vista
amministrativo, ogni cittadino con un fondo territoriale con una
rete sufficientemente distribuita in Valle d'Aosta può accedere in
più postazioni per avere il profilo della sua posizione, senza
necessità di spostarsi a livello centrale per avere delle
informazioni, perché il cittadino ha la necessità di avere un
presidio rispetto a tutte queste attività. Sapete benissimo che
ogni pratica, ogni posizione ha dei costi amministrativi e qualcuno
ha detto che la piccola dimensione può avere delle diseconomie;
intervenendo con un contributo al cittadino quelle diseconomie che
possono essere portate dal ridotto numero... quindi capite che ci
sono dei costi fissi che, ripartendoli su una base più ridotta,
portano a un'incidenza individuale più elevata; se do un contributo
per quel tipo di attività, comprimo il costo individuale e rendo
competitivo il fondo territoriale rispetto agli altri fondi. Quella
è una delle formule, nell'ambito del disegno di legge ci sono altri
interventi e nell'ambito di tali interventi sottolineerei la
possibilità di sostenere tutti quei lavoratori atipici, tutti
coloro che hanno delle flessioni rispetto alla continuità di un
contratto pubblico o privato, quindi poter intervenire per un lasso
di tempo che è sicuramente interessante...
Squarzino
(fuori microfono)
- ... lo abbiamo
sottolineato...
Marguerettaz (UV)
- ... lo avete sottolineato, però mi
pare che in tutto questo discorso non venga sufficientemente
valorizzato. Così come questo fondo territoriale è destinato a
tutti i soggetti che lavorano in Valle d'Aosta, che possono
lavorare per imprese valdostane, per imprese che vengono da fuori,
addirittura per i cittadini non residenti, ma che lavorano per
delle... quindi abbiamo messo al centro di tale intervento la
persona, non il fondo, perché era questo il ragionamento, cercando
di sostenere i bisogni e le necessità di ogni singolo lavoratore.
Intanto sul come lei capisce che abbiamo un rinvio nell'articolo
8... che ogni misura sarà individuata dalla Giunta regionale... e
ho fatto l'esempio prima...
(nuova interruzione del Consigliere Lattanzi, fuori
microfono)
... infatti, abbiamo una percentuale di adesione decisamente
superiore rispetto a quella delle altre Regioni, ma proprio perché
abbiamo destinato delle risorse per fare questa attività!
Squarzino
(fuori microfono)
- ... ma come
numero...
Marguerettaz (UV)
- ... i numeri già li abbiamo indicati
in questo... hanno aderito 1.700 persone...
Squarzino
(fuori microfono)
- ... ma lo so...
Marguerettaz (UV)
- ... allora, se lo sa, perché me lo
richiede?
Cercando di dare un poco di merito a chi ha lavorato su un
provvedimento, che è molto importante e che ha avuto il contributo
probabilmente della persona più competente in materia italiana su
tale materia: il Prof. Sandulli... che ha avuto parole di notevole
plauso per questa iniziativa, indicandoci come Regione
all'avanguardia, ma non all'avanguardia perché facciamo delle
operazioni spregiudicate dal punto di vista finanziario, ma perché
ci poniamo a cuore l'interesse dei lavoratori e dei cittadini, non
delle finanziarie! Quando nella relazione qualcuno mi dice:
"partecipare agli organi"
, ma cosa vogliono i sindacati:
partecipare al "CdA" della "Servizi previdenziali"? No, perché,
quando la collega Squarzino parla dei sindacati, sbaglia, perché
non deve usare il plurale, ma deve dire il sindacato, quello che
parla con lei, uno, ed è l'unico che all'interno del Patto per lo
sviluppo ha avuto delle posizioni non particolarmente allineate.
Anche lì noi abbiamo dato delle garanzie, c'era in relazione, basta
leggere:
"nell'organo amministrativo della società, in
conformità al principio di cui all'articolo 2 di questa legge,
verrà assicurata la rappresentanza degli organismi associativi dei
lavoratori e dei datori di lavoro operanti sul territorio"
. La
relazione quindi è un impegno che è stato assunto nel momento in
cui abbiamo presentato la legge e non poteva che essere così,
perché non andiamo a "sporcare" la legge parlando dell'organo di
amministrazione della "Servizi previdenziali". Se questo era il
significato, nella "Servizi previdenziali", proprio perché non c'è
alcun tipo di attività che deve essere fatta a favore di Tizio o
Caio, ma è una società che svolge dei servizi a favore dei
cittadini e in convenzione con l'Amministrazione regionale...
Per quanto attiene questa legge, che è una legge evidentemente
con contenuti generali e con delle linee guida, riteniamo di aver
fatto un vero passo avanti e questo passo avanti lo dobbiamo anche
al fatto di aver avuto la fortuna di aver visto l'approvazione di 2
norme di attuazione, quindi ringrazio i componenti della
Commissione paritetica perché hanno dato finalmente una certezza al
nostro ordinamento...
(commenti dei Consiglieri Frassy e Squarzino Secondina, fuori
microfono)
... ho fatto un ringraziamento istituzionale, non volevo dargli
un taglio politico, voi mi fate più "partigiano" di quello che
sono, ho solo detto: "ringrazio la Commissione paritetica", poi
andate a vedere i nomi, ma quello è affare vostro!
Dicevo, 2 norme di attuazione che sono citate nell'articolo 1,
quindi abbiamo finalmente avuto una certezza: quella di poter
indirizzare tutto il comparto della scuola e prima ancora il
comparto della sanità ai fondi di previdenza territoriale e questo
credo sia una cosa di grande livello, anche perché sapete che tale
norma è una "giungla".
Oggi come oggi, se vi mettete, al di là delle enunciazioni di
principio, a capire come e dove vengono accantonate le risorse dei
pubblici dipendenti, voi fra l'INPDAP, fra contributi figurativi,
impazzite e questo impazzimento, Consigliere Bortot, porta alla
bancarotta, perché alla fine nessuno ha la sensazione di qual è
l'accantonamento e di qual è il debito. Forse il Fondo di
previdenza complementare è l'unica certezza che si avrà e prima
riusciremo a gestire nell'ambito di questa previdenza complementare
le risorse del lavoratore prima facciamo un vero servizio ai
lavoratori. Non la voglio fare più lunga, mi scuso anche per i toni
accorati, ma mi turbava vedere questa legge completamente travisata
e completamente portata su binari che non c'entrano nulla. Tutte le
altre cose sono già disciplinate dal legislatore statale, non
c'entrano; se volete intervenire su altri argomenti, siete liberi
di farlo, ma questa legge disciplina quanto di nostra competenza,
quanto ci ha esortato a fare il COVIP e tutti gli organismi che si
occupano di previdenza complementare e riteniamo di aver fatto un
grande servizio ai cittadini, perché d'ora in poi con questo
strumento forse si potranno evitare delle situazioni di povertà. La
previsione di avere all'interno di questo disegno di legge un
"volet" assistenziale non vuole confondere le 2 attività: una è la
previdenza complementare e l'altra è quella assistenziale, che ha
tutta la necessità di essere coordinata con gli altri, ma, quando
si parla di accantonamento e quando si parla di destinazione di
alcune parti delle disponibilità del lavoratore, ci possono essere
dei "vasi comunicanti", quindi certe situazioni di disagio che
meriterebbero un sostegno assistenziale possono essere
preventivamente garantite da una previdenza corretta.
Presidente
- La parola al Consigliere Bortot, per il
secondo intervento.
Bortot (Arc-VA)
- Non preoccupatevi, sarò brevissimo.
Intanto ho scoperto che non serve a niente alzare i toni per
convincere, con i toni alti non convinco nessuno qui dentro.
Evidentemente Consigliere Lattanzi giustamente in questo caso è in
conflitto di interessi, però abbiamo un'idea completamente diversa
del mondo degli investimenti. Prima cosa: qui dentro si fa
confusione con i risparmi...
(interruzione del Consigliere Lattanzi, fuori
microfono)
... ho detto che abbiamo una visione completamente diversa del
mondo...
Squarzino
(fuori microfono)
- ... no, un conflitto
di idee...
Bortot (Arc-VA)
- ... cosa ho detto?
Squarzino
(fuori microfono)
- ...di interessi
...
Bortot (Arc-VA)
- ... conflitto di idee... scusate...
l'età.
Primo: quali lavoratori vogliamo tutelare: valdostani,
nazionali, europei o gli argentini, visto che con i fondi argentini
i lavoratori sono andati tutti in bolletta? Secondo: stiamo facendo
una confusione enorme fra i risparmi personali del Consigliere
Bortot, o dell'Assessore Marguerettaz, o del Consigliere Lattanzi
che possono indirizzarli dove vogliono a seconda dei principi etici
che hanno, "caval donato" procura... o ricchezza procurata da
terzi, qualcuno guarda in bocca e altri no... non stiamo facendo
della morale. La proposta che i lavoratori debbano essere informati
sugli indirizzi e sulle possibilità che hanno quindi mi sembra un
principio di democrazia, il lavoratore è in grado di decidere cosa
fare del proprio TFR, non si chiede il silenzio assenso: si chiede
di informare i lavoratori dipendenti di dove possono mettere il
loro TFR, questa mi sembra una regola di democrazia! Assessore, è
dal 1999 che la Regione finanzia la società di servizi; se hanno
aderito 1.700 lavoratori o dipendenti in 7-8 anni, vorrà dire che
questa grande fiducia in tali fondi non c'è e mi sembra più che
legittimo avere dei dubbi non tanto sulla gestione, quanto su come
si gestisce, chi gestisce e quello che è successo a tanti
lavoratori nel resto del mondo, dove sono andati a finire i loro
fondi pensione, dimostra che c'è tanta gente nel mondo in "braghe
di tela", questo non lo potete confutare!
Terza cosa: la Regione, e qui subentra il passaggio della
persona privata di Bortot, che mette il suo TFR dove vuole, perché
questo lo decide Bortot....
Marguerettaz
(fuori microfono)
- ... non lo decide
Bortot, lo può mandare solo nei fondi negoziali ...
Bortot (Arc-VA)
-... sì, ci sto arrivando. Lasciatemi
finire. Bortot allora decide dove mettere i suoi soldi, Bortot
Consigliere quando si spendono soldi della collettività richiede la
trasparenza che non c'è, perché sono 5 anni che chiedo a chi
gestisce la FOPADIVA in quali obbligazioni, in quali società
azionarie, dove sono stati investiti, in quali comparti produttivi,
in quale parte del mondo, non mi hanno mai risposto! Ho ricevuto 2
lettere di insulti dal Presidente del fondo e ce l'ho, "carta
canta"! Bortot lavoratore può accontentarsi o meno delle risposte
non date, Bortot Consigliere ha il diritto di sapere dove vanno
investiti i suoi soldi, Bortot Consigliere ha il diritto-dovere di
mettere dei paletti, perché nella misura in cui in questa direzione
vanno dei soldi pubblici... mettere dei paletti... la trasparenza,
la democrazia e la filiera: la filiera vuol dire che i paletti
vanno messi affinché i soldi della Regione non vadano a procurare
danni a terzi in altre parti del mondo.
Ultima cosa: non ci rendiamo neanche conto che bell'affarino
fanno le grandi nostre imprese che paventano il libero mercato e
chi ne ha più e di meno; primo, fino a 10 anni fa al lavoratore che
chiedeva un acconto sulla propria liquidazione gli si diceva: "non
si può toccare il TFR perché serve come autofinanziamento delle
aziende, quindi, finché lei non si licenzia, non ha conti e non può
toccare la liquidazione". A me, ma anche ad un'intera generazione è
stato risposto che i soldi miei dei lavoratori, accantonati in
un'azienda, non potevano essere presi in anticipo per la casa, la
macchina, qualsiasi altra cosa, perché giustamente servivano da
alto finanziamento dell'azienda. Improvvisamente - non parlo delle
piccole aziende, qui c'è il trucco: parlo delle grandi aziende -
scopriamo che sono disponibili a mollare il fondo, perché il
pubblico, lo Stato, i Governi abbattono il tasso di interesse sui
prestiti con le banche per coprire i "buchi" del fondo, poi
scopriamo che contemporaneamente è sparito il cuneo fiscale...
(interruzione del Consigliere Lattanzi, fuori
microfono)
... infatti, sto facendo anche un'autocritica: sto parlando di
quello che viene a favore delle aziende, per restare sul mercato
nel giro di pochi mesi... allora improvvisamente il cuneo fiscale,
70%, va alle aziende. Scopro poi che le aziende possono incentivare
i lavoratori che hanno richiesto il TFR ad investirlo nella loro
azienda, per cui abbiamo il cuneo fiscale, il denaro degli altri a
tasso agevolato e alla fine rientra nell'azienda il TFR: niente
male come operazione! Tutto questo perché non siamo in grado di
"fare sistema", di fare degli investimenti e si continua a
pretendere che le aziende stiano sul mercato internazionale solo
abbattendo il costo del lavoro!
Quarta cosa: pretendere che i fondi sui quali noi investiamo dei
soldi e mettiamo denaro pubblico siano etici non è uno
"strafalcione"! I fondi etici rendono quanto gli altri, ma rendono
di più perché vengono investiti sul sociale... è chiaro,
Consigliere Lattanzi, è una concorrenza, adesso sì che sei in
conflitto di interessi...
Lattanzi
(fuori microfono)
- ... no, no...
Bortot (Arc-VA)
-... sto dicendo che i fondi etici, farò
uno schema e vi porterò i dati, rendono dal punto di vista
finanziario quanto gli altri, rendono perché si investe
nell'ambiente - il risanamento ambientale -, rendono perché si
investono nel sociale creando assistenza e agevolazione e attività
nel sociale e rendono perché dove vengono investiti nel resto del
mondo si dà pari dignità a tutti i lavoratori! Qui dentro a molti
non interessa, a noi 3 e ad altri sono sicuro che interessa
moltissimo, cioè che a me i miei soldi messi in un fondo mi rendano
sulla pelle e sullo sfruttamento di qualcun altro dall'altra parte
del mondo perché non lo vedo... poi qui si apre un dibattito, non è
che pretendo di avere ragione.
Presidente
- La parola al Consigliere Lattanzi, per il
secondo intervento.
Lattanzi (CdL)
- Spero di non tediare i colleghi, spero
che si rendano conto che è un argomento importante anche per il
futuro di questa Regione e per i tanti lavoratori che in questo
momento stanno lavorando senza alcuna certezza del futuro
pensionistico da qui a 20 anni. Consigliere Bortot, non voglio
cercare di convincerti, perché mi diventa difficile, lo capisco, ci
distanziano troppi valori e troppe culture, ma ti voglio dare una
brutta notizia per quanto riguarda i fondi etici di cui tu parli,
che a tuo dire hanno avuto rendimenti migliori dei fondi o comunque
dei buoni rendimenti: una recente inchiesta ha scoperto che i soldi
messi nei fondi etici andavano nello stesso posto dove andavano
tutti gli altri, cioè sui mercati finanziari. A parte qualche
piccolo fondo etico che investe in piccole aziende del sud America,
i grandi fondi etici - sono andati a vedere i portafogli, i titoli
- andavano esattamente laddove il mercato rende, cioè nei mercati
economici e, quando parlo di "economici", non sto parlando del
diavolo, ma parlo di aziende che danno lavoro a milioni di persone!
Anche in Pakistan, anche in Argentina dove tu dici esserci
lavoratori in mezzo a una strada perché i loro fondi sono spariti,
ma non sono spariti per la legge del capitale, sono spariti per la
legge dei cattivi capitalisti, che è cosa diversa. Nessuno sta
sostenendo un sistema di cattivo capitalismo, si sta cercando di
tenere in piedi l'unico sistema che fino ad oggi ha funzionato, che
è il sistema economico capitale. Forse un futuro di "new age" ci
vedrà tutti etici e tutti appagati, io lo auspico, ma per il
momento l'unico sistema che dà ricchezza, che crea valore, che
mette in tasca i soldi anche ai lavoratori del terzo mondo è il
sistema capitalistico con tutte le sue strutture, ma non ti voglio
convincere.
Quello che invece voglio dire, confrontandomi anche con
l'Assessore sugli interventi che ci sono stati, è non che questa
legge già predispone le destinazioni degli investimenti, perché ci
sono gli statuti dei fondi che prevedono le destinazioni degli
investimenti, ma rispondevo a un auspicio del collega Cesal, che
diceva che questa cosa viene fatta per tenere qui i soldi; allora,
un conto è che facciamo questa cosa per tenere qui
l'amministrazione di quei soldi, con tutti i benefici finanziari e
fiscali...
(interruzione del Consigliere Cesal, fuori microfono)
... adesso hai già cambiato idea, mi fa piacere che hai cambiato
idea in 10 minuti, quindi un conto è che si costruiscono i fondi
complementari che fiscalmente abbiano residenza in Valle d'Aosta,
perché sappiamo tutti cosa questo significa, altro è che i
contributi vengano, come giustamente non possono essere fatti,
destinati se non laddove lo statuto dei fondi lo prevede.
Per quanto riguarda i prospetti FOPADIVA, Bortot lavoratore,
sono pubblici, il fatto che non te li consegnino è una cosa
illegale, te li devono consegnare. Se sei un contribuente, hai il
diritto di sapere, anche prima di investire, il prospetto che
illustra dove i soldi andranno a finire.
Assessore, uno dei punti incriminati di questa legge è il comma
3 dell'articolo 5, laddove lei ha tentato di spiegare - e ci è
riuscito - qual è il ruolo che la Regione vuole giocare nella
costruzione di tali fondi complementari. Quando lei sostiene che la
Giunta regionale è altresì autorizzata ad assumere, nei limiti
delle risorse finanziarie disponibili, ogni ulteriore iniziativa
atta a garantire sostegno sotto il profilo amministrativo,
contabile e logistico alle persone fisiche che aderiscono alle
forme pensionistiche complementari... e questo si traduce
nell'opportunità di sostenere il fondo fino a quando non raggiunge
le masse di "break-even" di gestione? Ci può stare. Quando questo
significa sostenere il fondo perché ha delle risorse per promuovere
presso i lavoratori l'adesione? Ho qui i dati delle adesioni dei
fondi territoriali, i dipendenti privati hanno diritto per il 13%,
i dipendenti pubblici per il 2,2%, altri per il 19%, è chiaro che
abbiamo la necessità d'informare i lavoratori che possono destinare
una parte dei loro TFR alle forme complementari, in questo caso può
essere FOPADIVA o altre, va bene promuovere il sostegno
all'informazione. Quando lei dice che questo può arrivare anche al
sostentamento della costruzione di una logistica per la
distribuzione di tale fondo, significa immaginare una struttura di
venditori, di agenti rappresentanti, di filiali sul territorio
valdostano? Vuol dire dare le risorse affinché FOPADIVA diventi
quello che può essere una qualunque assicurazione. C'è un piccolo
particolare: che alcuna assicurazione riceve i contributi statali
per tenere in piedi le proprie filiali. Se il FOPADIVA o le forme
complementari si devono finanziare... in un certo periodo ci può
essere il sostegno regionale, a promuovere l'adesione affinché si
raggiungano i numeri e le masse sufficienti, affinché i fondi con
la gestione di questi patrimoni stiano in piedi attraverso quegli
utili, ma introdurre il concetto che la Regione sarà anche a
sostegno della logistica significa decidere oggi che si costruirà
una struttura che sarà sulle "croste" della Regione vita natural
durante, perché a quel punto non ci sarà più l'esigenza da parte
dei fondi di impegnarsi a far aderire i dipendenti privati e
pubblici a questi fondi, perché tanto comunque vada alla fine
dell'anno il bilancio lo copre la Regione! E queste forme di
assistenzialismo regionale, da repubblica... non si fa che
costruire un secondo INPS con il fittizio del privatistico, ma con
tutte le strutture economiche, amministrative, finanziarie e
logistiche di tipo regionale, cioè è la Regione che costruisce una
struttura di questo tipo! E allora non starà in piedi perché le
logiche non saranno quelle, ma saranno quelle di costruire una
struttura dove i costi del personale ci saranno e la Regione
pagherà a fine anno gli sbilanci e questo non va bene, perché ci
stiamo condannando a dire, come abbiamo fatto con il casinò: "non
preoccupatevi, fate pure case da gioco, tanto se fate i buchi, alla
fine dell'anno l'azionista paga"! Questo non succederebbe se vi
fosse un gestore privato, questo è il dramma, al di là di tutte le
considerazioni sull'etica del capitalismo, Bortot, che posso anche
condividere considerando le "storture" di un certo capitalismo. Io
sono un capitalista sociale, quindi possiamo anche trovarci su
certi ragionamenti, ma non posso condividere una condanna di un
sistema quando l'alternativa non esiste. Se tu poi mi dici: noi
siamo qui a rappresentare i lavoratori valdostani, quelli italiani,
quelli argentini o quelli pakistani? Io ti posso dire: noi abbiamo
un mandato oggi di decidere come verranno gestiti i contributi dei
lavoratori valdostani. Ti dirò di più: io auspico nella direzione
che ho in mente che questi contributi vengano investiti in economie
che portino anche dei benefici in quei mondi, perché non c'è
alternativa: o creiamo ricchezze, e quindi ci sono i soldi per
mantenere un paese, o se non c'è ricchezza, non si mantiene
nessuno, con la chiacchiera non si mantiene nessuno! Bisogna far
lavorare la gente, produrre beni e servizi, vendere e creare
valore, allora si hanno le ricchezze per aiutare il terzo mondo, ma
senza i soldi del primo e del secondo mondo il terzo mondo è
destinato a scomparire nella miseria e nella malattia.
Presidente
- La parola al Consigliere Sandri.
Sandri (GV-DS-PSE)
- Sul primo, secondo e terzo mondo
sarebbe opportuno ogni tanto fare qualche riflessione, non a
margine di una legge di questo genere, ma con il tempo per capire
come vanno le cose. Per utilità delle riflessioni del collega
Lattanzi, dirò che il terzo mondo in questo momento ha dei tassi di
sviluppo che sono circa il triplo di quelli del nostro Paese e non
so quanto di più di quelli della nostra Regione, per cui credo che
sia una riflessione complessa dalla quale è difficile trarre delle
conclusioni.
Sul merito di questo provvedimento di legge annuncio già il voto
di astensione del nostro gruppo sulla base di motivazioni di forma.
Non ci è piaciuto assolutamente il modo in cui è stato gestito il
lavoro di Commissione, non si fa così su argomenti così importanti
e non ripeto cose già dette da altri colleghi... e anche su
questioni di contenuto. Abbiamo qualche perplessità non sulla
filosofia di fondo che condividiamo, ma su alcuni risultati su cui
abbiamo potuto fare qualche osservazione. FOPADIVA fino al 2005 ha
avuto un certo tipo di gestione che ha dato dei risultati ottimi o
eccellenti, sicuramente superiori a quelli del TFR; da quando è
cambiata gestione, come è stato evidenziato anche da una nota
rivista di finanze e di mercato che è pubblicata settimanalmente
nel nostro Paese, le "performance" di FOPADIVA sono scese sotto
quelle del TFR. Sull'efficienza di queste scelte quindi credo che
qualche riflessione ci debba essere, così come sulle riflessioni di
tale fondo, perché questo probabilmente, tenuto conto che fondi che
funzionano a livello nazionale hanno delle dimensioni centinaia o
migliaia di volte superiori in termini di fondi amministrati,
consentirebbe di avere maggiore efficacia e capacità di spuntare un
maggiore rendimento. Non che si voglia passare tutti i fondi a un
fondo nazionale, ma forse trovare delle forme di collaborazione con
fondi più grandi per ottenerne i vantaggi di scala poteva essere
una soluzione positiva. Queste sono le nostre perplessità, a fronte
delle quali però diamo un giudizio positivo di tutto ciò che dà
fastidio al collega Lattanzi, quindi lo do per scontato;
l'intervento della Regione direttamente con questi 3 milioni in
capo al 2006 e poi con la legge finanziaria ridefinire anno per
anno è un dato positivo.
Collega Bortot, volevo fare una piccola riflessione e parlare in
particolare delle vedove scozzesi: le vedove scozzesi sono
proprietarie di uno dei più grossi fondi pensione che esistono al
mondo, questo ha permesso a una serie di società della Gran
Bretagna, e non solo, di diventare delle "public companies", cioè
da società di proprietà di famiglie di capitalisti sono diventate
delle società gestite da un capitale diffuso attraverso i fondi
pensione. Le vedove scozzesi sono in questo senso molto abili nel
comprare e vendere queste cose, quindi si è sminuita la forza del
capitale economico, perché gli amministratori di tali società
devono rendere conto non a una persona, ma a un enorme numero di
persone, per cui è un'autolimitazione che i sistemi capitalistici
vigenti nel mondo occidentale si sono ritrovati a furia di
diventare grandi, perché le famiglie non riescono più a stare
dietro a finanziare la crescita delle proprie industrie, quindi
intervengono i fondi pensione. Secondo me, c'è da fare una
riflessione su questo nuovo mondo, in cui il capitalismo non è più
quello del 1948, ma è un capitalismo diverso e probabilmente questi
meccanismi di regolazione che sono nati possono essere incentivati
perché sempre più il controllo democratico possa intervenire anche
su queste sedi. Mi permetto di prendere una bandiera che ha
piantato il collega Bortot in quest'aula, perché è una bandiera che
può essere recepita dalla Giunta: quella dell'investimento nei
fondi etici. Nulla vieta che il gestore che sarà scelto per la
gestione di questi fondi la prossima volta possa essere richiamato
all'utilizzo di strumenti che abbiano determinate caratteristiche
di eticità; questi sono tra l'altro dei canoni che sono previsti
dalla normativa europea, si possono mettere tutta una serie di
canoni, fra cui non investire in fabbriche di armi o cose del
genere. Credo che questo potremmo prenderlo come un impegno per il
futuro, in modo che i fondi dei Valdostani non vadano a produrre
bombe che poi esplodano nel terzo mondo, così come a tutti noi
credo non piaccia.
Presidente
- Faccio presente che è stato depositato un
emendamento a firma del Capogruppo della "CdL" e dell'Assessore
Marguerettaz, che è stato accettato in base all'articolo 66, comma
4 del Regolamento, ovvero si trova in correlazione con
l'emendamento presentato dalla "CdL" ed è finalizzato ad una
migliore comprensione del testo. Se nessuno chiede più
d'intervenire, dichiaro chiusa la discussione generale.
La parola al Presidente della Regione, Caveri.
Caveri (UV)
- Quando abbiamo l'occasione di leggere il
nostro Statuto speciale per la Valle d'Aosta, va detto che, per
fortuna, questo testo, pur vecchio - risalente al 1948 - nei suoi
aspetti fondamentali, finisce per essere, malgrado vi sia ormai
un'ampia convergenza sulla necessità della sua modernizzazione,
ancora una miniera ricca di pepite d'oro o, per usare un'immagine
meno colorata, ricorda questo Statuto un insieme di possibilità che
ci sono offerte come se si trattasse di messaggi in bottiglia che
ci arrivano dalla discussione avvenuta nel periodo della
Costituente. L'articolo 3, cioè le competenze integrative e
attuative, prevede alla lettera h), previdenze e assicurazioni
sociali. Questa previsione dello Statuto di autonomia è stata una
delle previsioni disattese nel secondo dopoguerra, perché oggi
siamo tutti favorevoli all'autonomia speciale, siamo tutti
d'accordo sulla necessità di rafforzarla; non sempre, nel secondo
dopoguerra, questo statuto è stato applicato nella sua completezza.
Vorrei, quindi, dare atto che la legge che verrà approvata oggi, fa
parte di un percorso volto a riattualizzare lo Statuto di autonomia
e a riprendere nelle nostre mani almeno una parte di quel settore
della previdenza, che, fino a pochi anni fa, ci era stato
completamente negato. È stato un lavoro difficile, a partire dal
1992 ci sono state numerosissime leggi nelle quali sono stati
inseriti degli emendamenti appositi per far tornare in vita questa
previsione statutaria; è stato un lavoro interessante che ho
vissuto anche personalmente, che ha sortito alla fine di questo
iter l'approvazione della norma di attuazione dello Statuto 24
aprile 2006 in materia di previdenza complementare e che tiene
conto di azioni importanti che Governi precedenti hanno attuato in
una materia che risulterà essere preziosissima nei prossimi anni. A
dire la verità, sono 2 norme di attuazione dello Statuto: una in
materia di previdenza, l'altra in questa materia più vicina agli
aspetti sociali e sanitari di cui si dà atto in tale normativa
odierna.
Non vorrei quindi che le opzioni eventualmente migliorative, i
dissidi spesso ideologici sulla visione diversa dei fondi ci
neghino la grande soddisfazione di questa legge che viene
sottoposta oggi al Consiglio in un mondo che cambierà profondamente
e per il quale dobbiamo essere pronti. Vorrei ricordare come gli
scenari demografici dell'ISTAT per il 2050 prevedano un forte
cambiamento demografico della Valle d'Aosta, le stime ISTAT
prevedono 125.249 Valdostani nel 2017 che scenderanno a 115.817 nel
2050. Esse prevedono un drastico cambiamento della struttura per
classi di età, fra il 2000 e il 2050 il peso dei giovani (0-14
anni) scenderà progressivamente da un valore già estremamente basso
di 12,8% a 10,4%, quello della popolazione in età lavorativa
passerà da 68,3 a 54,4, mentre quello degli anziani salirà dal 18,9
al 35,2. Osserviamo anche che, sempre secondo queste previsioni,
nel 2050 in Valle d'Aosta le persone con oltre 80 anni
rappresenteranno il 15,4% della popolazione. Naturalmente a questo
dobbiamo aggiungere, perché non ne abbiamo ancora un'esatta
consapevolezza, che dobbiamo capire quanti saranno i bambini figli
di genitori di provenienza extracomunitaria, oggi ci attestiamo
attorno al 13% delle nascite in Valle, quindi un dato molto
importante che cambierà le cose dal punto di vista demografico. Non
lo dico con alcun commento, sappiamo perfettamente che la società
del 2050 avrà una componente multirazziale molto più elevata di
oggi, ma questo dato dell'invecchiamento della popolazione
valdostana ci obbliga ad avere degli strumenti più moderni nel
settore della previdenza e dell'assistenza sociale per l'utilizzo
di questi fondi in un clima di assoluta sicurezza per i lavoratori,
che già oggi possono monitorare, con una propria "password" sul
computer, l'andamento dei propri risparmi messi nella previdenza
complementare. Potranno fare la stessa cosa per quei fondi che
potranno gestire per poter pagare la microcomunità nel 2050 o per
poter pagare la badante che in qualche modo dovrà occuparsi di
loro, perché questi dati sono dati che l'ISTAT ha elaborato senza
tener conto di altre previsioni ben più catastrofiche da un certo
punto di vista e ben più ottimistiche dall'altro punto di vista,
nel senso che più probabilmente non solo avremo gli ottuagenari, ma
i nonagenari - spero di sì perché nel 2050 avrò esattamente 90
anni! - che dovranno essere assistiti e, se immaginiamo che il
"welfare" non sarà più in grado di fornire i servizi attuali,
perché le norme creeranno situazioni di gravissima difficoltà, è
chiaro che abbiamo questa "pepita d'oro" all'interno del nostro
Statuto che significa una gestione oculata.
Quando sento il "peana" della gestione pubblica dei fondi, che
invece hanno una regia pubblica, ma sono affidati a società che
sanno investire il loro capitale come funziona ormai nei migliori
Paesi europei, ma non cito il caso americano, cito il caso di tutti
i Paesi della Scandinavia, dove questo sistema è una delle basi
della convivenza sociale, trovo che sia convincente migliorare - e
lo potremo fare perché non è che la nostra legislazione diventa
immodificabile nel tempo - guardando anche altri aspetti, perché
nel 2000 abbiamo fatto passare in Parlamento una norma nella
finanziaria di allora che prevede anche un'ipotesi di gestione
previdenziale, come avviene nella Regione siciliana, dell'insieme
della previdenza, perché sappiamo perfettamente che la gestione da
parte dell'INPDAP è una gestione disastrosa! Ne parlavamo in
Commissione con la Consigliera Fontana, addirittura sono dei
fantasmi quelli con i quali i lavoratori ormai parlano, altro che
la trasparenza delle tabelle e dell'informazione che viene fatta
"ad personam" ad ogni lavoratore dell'amministrazione che oggi fa
parte di questi fondi. Non è allora che c'è il migliore dei mondi
possibile e una specie di vampiro nei panni dell'Assessore
Marguerettaz, che cerca di succhiare il denaro dai poveri
dipendenti pubblici! Siamo qui a proporre delle soluzioni che
disegnano una società nella quale le rendite che derivano
dall'accantonamento di questi fondi sono enormemente migliori delle
rendite oggi derivanti da una gestione esclusivamente pubblica,
disastrosamente pubblica, di questi fondi. Se aggiungiamo, perché
questo è un aspetto importante, dato che in questo ci sono
battistrada, il Trentino Alto Adige e la Valle d'Aosta,
l'accantonamento di somme che consentiranno di avere un livello di
assistenza sociale alle persone molto anziane o handicappate,
quando i loro genitori che oggi li accudiscono non ci saranno più,
questo è un meccanismo essenziale!
Non vorrei che il dibattito su alcuni punti, di cui si è visto
oggi, obnubilasse, soprattutto per i colleghi della stampa, un
passaggio che suona come un passaggio storico, rispetto a un
percorso di riacquisizione di una nostra competenza: previdenza e
assicurazioni sociali, che abbiamo allargato al sociale, ai
lavoratori in difficoltà, ai lavoratori atipici, all'insieme di
persone che si possono trovare nella società in difficoltà perché
hanno un figlio handicappato, o perché sono molto anziani e non
sono in grado con i meccanismi attuali...
(interruzione del Consigliere Bortot, fuori
microfono)
... ma come, tutte balle, Consigliere Bortot! Ma Consigliere
Bortot, studia la legge quando devi intervenire in Consiglio
regionale...
Squarzino
(fuori microfono)
- ... non sta parlando
con te, sta parlando con me!
Caveri (UV)
- ... ma dice balle! "Balle" in italiano è
una cosa molto comprensibile, va bene. Mi sembrava che in
Commissione si fosse capita la portata storica di questa norma,
storica in senso buono di riacquisizione della competenza, poi, non
discuto, ci sono persone molto più competenti di me come il collega
Lattanzi che conosce questo settore come le sue tasche, ma il
meccanismo che mettiamo in piedi è certamente migliorabile, è
comunque un meccanismo virtuoso e positivo, che propone ai
lavoratori della Valle d'Aosta... fra l'altro, faccio notare per la
prima volta allargato anche al settore scolastico e con piena
legittimazione del settore sanitario...
Bortot
(fuori microfono)
- ... chiesto dagli
insegnanti...
Caveri (UV)
- ... chiesto dagli insegnanti, ma noi siamo
contenti, perché questa è la prima strada verso lo "status"
giuridico pieno di dipendenti regionali, perché non è che si prende
il buono e non si prende il cattivo; ma, al di là di quello, è
evidente che ci troviamo di fronte a meccanismi importanti e credo
che oggi dobbiamo dare atto alle molte persone, anche ai Governi
precedenti, che dall'inizio degli anni '90 hanno lavorato su questo
"dossier".
Presidente
- Si passa all'esame dell'articolato. È stato
dato parere favorevole dalla II Commissione a maggioranza,
ovviamente si voterà il nuovo testo della II Commissione, sono
stati presentati 6 emendamenti dal gruppo "CdL", un emendamento
dall'Assessore Marguerettaz e un emendamento a firma dell'Assessore
Marguerettaz e del Consigliere Frassy sostitutivo di un emendamento
del gruppo "CdL".
All'articolo 1 vi sono gli emendamenti nn. 1, 2 e 3 del gruppo
"CdL".
Emendamento
Articolo 1, comma 2, abrogare integralmente la lettera
b).
Emendamento
Articolo 1, comma 2, abrogare integralmente la lettera
c).
Emendamento
Articolo 1, comma 3, abrogare "e istituire".
La parola al Consigliere Frassy.
Frassy (CdL)
- Per illustrare l'emendamento n. 1 e
comunicare che gli emendamenti nn. 2 e 5 sono ritirati, perché,
alla luce del dibattito e dei ragionamenti emersi dalla relazione
dell'Assessore, li riteniamo superati.
Emendamento n. 1: l'articolo 1 nel comma 2 afferma che la
Regione interviene per quanto riguarda la lettera a) tutelando
"l'adesione a forme pensionistiche complementari"
; sappiamo
di cosa si parla e siamo convinti che siamo a tema; di conseguenza,
siamo più che convinti che la lettera a) sia condivisibile, non
altrettanto lo è la lettera b), perché qui si fa riferimento
"a
ogni altro strumento previdenziale a favore delle persone fisiche
prive di coperture pensionistiche complementari"
. Nella
migliore delle ipotesi la lettera b) è tautologica, perché va a
ripetere i concetti della lettera a), motivo per cui, se così
fosse, non avrebbe motivo di essere scritta.
Se invece non è ripetitiva della lettera a), ci deve spiegare -
a quel punto potremmo anche ritirare l'emendamento - quali possono
essere gli altri strumenti previdenziali; non vorremmo che si
facesse un'apertura a quelle forme che non hanno la veste giuridica
del fondo e tutte quelle garanzie che assistono questo tipo di
veste giuridica e si apra a situazioni strane o originali, che
potrebbero andare dai BOR a quant'altro la fantasia del legislatore
può partorire. Immagino che chi ha scritto la legge avesse in mente
qualcosa. Se ha la bontà di darci un'esemplificazione del concetto
della lettera b), possiamo ritirare l'emendamento, altrimenti lo
manteniamo.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Mi pare sia chiaro che questo tipo di
previsione è a favore di qualsiasi strumento previdenziale per le
persone fisiche prive di copertura pensionistica complementare, in
sostanza nella prima c'è l'adesione a forme pensionistiche
complementari, per quelli che non hanno una copertura pensionistica
c'è la possibilità d'intervenire.
Presidente
- La parola al Consigliere Frassy.
Frassy (CdL)
- Prendiamo atto di questa spiegazione, che
sicuramente dà una maggior chiarezza al contenuto della lettera b),
di conseguenza ritiriamo l'emendamento.
Presidente
- La parola al Consigliere Frassy
sull'emendamento n. 3.
Frassy (CdL)
- L'emendamento in questione chiede
l'abrogazione del verbo "istituire", nel senso che riteniamo che la
Regione debba e possa promuovere forme pensionistiche complementari
come deriva dalle disposizioni statutarie e dalle norme di
attuazione, ma reputiamo che non vi sia né una competenza, né
un'opportunità politico-amministrativa nell'istituire delle forme
pensionistiche complementari, nel senso che ravvediamo nel concetto
d'istituire una partecipazione molto più diretta di quanto non sia
la promozione di forme gestite da gente del mestiere.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Questo è né più, né meno quello che
abbiamo fatto finora. Se lei prende lo statuto del FOPADIVA,
troverà che la Regione insieme a tutti i sindacati ha istituito...
perché dice: "in attuazione all'accordo istitutivo stipulato il 23
novembre 1998 fra Regione...", eccetera, ha istituito il fondo...
poi lei può non essere d'accordo, ma è coerente con quello che
abbiamo fatto finora.
Presidente
- Gli emendamenti nn. 1 e 2 del gruppo "CdL"
sono ritirati; pongo in votazione l'emendamento n. 3:
Consiglieri presenti e votanti: 29
Favorevoli: 3
Contrari: 26
Il Consiglio non approva.
Presidente
- Pongo in votazione l'articolo 1:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Ferraris, Fiou, Fontana Carmela)
Il Consiglio approva.
Presidente
- Pongo in votazione l'articolo 2:
Consiglieri presenti: 29
Votanti e favorevoli: 27
Astenuti: 2 (Fiou, Fontana Carmela)
Il Consiglio approva.
Presidente
- All'articolo 3 vi è l'emendamento n. 4 del
gruppo "CdL", che recita:
Emendamento
Articolo 3, comma 2, sostituire "Giunta" con
"Consiglio".
Tale emendamento è stato sostituito dal nuovo emendamento a
firma dell'Assessore Marguerettaz e dal Capogruppo della "Casa
delle Libertà"; ne do lettura:
Emendamento
L'emendamento n. 4 CdL è così sostituito:
"Art. 3, c. 2, aggiungere in fine: "previo parere della
competente commissione consiliare"."
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV)
- Solo per dire che con questo
emendamento il rapporto fra la Regione e la società, proprio perché
non c'è nulla di occulto, per una questione di delegificazione era
stato introdotto in competenza della Giunta, ma volendo condividere
con il Consiglio e con chi volesse partecipare ai lavori della
Commissione... l'emendamento che è stato definito con il collega
Frassy dice:
"deliberazione della Giunta regionale, previo
parere della commissione"
, in modo da avere la maggiore
collegialità possibile.
Presidente
- Pongo in votazione il nuovo emendamento a
firma dell'Assessore Marguerettaz e dal Capogruppo della "Casa
delle Libertà" all'articolo 3:
Consiglieri presenti, votanti e favorevoli: 30
Il Consiglio approva all'unanimità.
Presidente
- Pongo in votazione l'articolo 3 nel testo
così emendato:
Articolo 3
(Attuazione)
1. Per l'attuazione delle finalità di cui alla presente
legge, la Regione si avvale di Servizi previdenziali Valle d'Aosta
S.p.A., costituita ai sensi dell'articolo 3, comma 2, della legge
regionale 26 giugno 1997, n. 22 (Interventi per promuovere e
sostenere i fondi pensione a base territoriale regionale), di
seguito denominata Società, la quale è tenuta ad operare con la
diligenza del mandatario.
2. I rapporti tra la Regione e la Società sono regolati da
appositi disciplinari, approvati con deliberazione della Giunta
regionale, previo parere della competente commissione
consiliare.
3. Le forme pensionistiche complementari a base territoriale
regionale possono avvalersi direttamente, sulla base dei criteri
stabiliti con deliberazione della Giunta regionale, dei servizi
forniti dalla Società.
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Ferraris, Fiou, Fontana Carmela)
Il Consiglio approva.
Presidente
- Pongo in votazione l'articolo 4:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Ferraris, Fiou, Fontana Carmela)
Il Consiglio approva.
Presidente
- All'articolo 5 vi sono gli emendamenti nn.
5, 6 e 7 del gruppo "CdL"; ne do lettura:
Emendamento
Articolo 5, abrogare il comma 1.
Emendamento
Articolo 5, comma 2, abrogare le lettere a), b), d).
Emendamento
Articolo 5, comma 3, abrogare "alle persone fisiche che
aderiscono".
L'emendamento n. 5 è stato ritirato, la parola al Consigliere
Frassy sull'emendamento n. 6.
Frassy (CdL)
- Questo emendamento si inserisce su quelle
perplessità che avevamo colto fra il disegno che era stato varato
dalla Giunta e quello rimodulato poi dalla Commissione. Non
riusciamo a capire come materialmente potranno concretizzarsi gli
interventi delle lettere di cui chiediamo l'abrogazione, in
particolare quando dite:
"gli interventi regionali sono diretti
a fornire: a)
garanzie agli iscritti in ordine alla
salvaguardia del montante accumulato prima del pensionamento,
nonché alla certezza dell'erogazione delle prestazioni
previdenziali
;
b)..."
- di cui chiediamo l'abrogazione -
"... incentivi a sostegno dei versamenti contributivi a favore
dei soggetti che si trovino in particolari situazioni di bisogno o
difficoltà"
, per cui a qualcuno che non ha disponibilità viene
assicurato il versamento al fondo da parte dell'Amministrazione. Se
sono questi dei fondi complementari, sono dei fondi che dovrebbero
inserirsi in quel concetto di previdenza complementare che è
collegata a chi ha un'attività lavorativa e che di conseguenza
dovrebbero funzionare con il meccanismo del funzionamento del TFR o
similari, immaginiamo...
(interruzione dell'Assessore Marguerettaz, fuori
microfono)
... non necessariamente... anche perché il comma 2 dovrebbe
riguardare la previdenza complementare, perché, se andiamo a
leggere, è nel comma 1 che si parla di persone svantaggiate, di
situazioni particolari che dovrebbero riguardare il fronte
assistenziale.
La lettera b), di cui chiediamo l'abrogazione, fa riferimento a
quel concetto di garanzia di servizi amministrativi, contabili e
logistici che non abbiamo capito come si concretizzino e se si
concretizzano nell'apertura di sportelli, mi sembra che creino i
presupposti di aggravio dei costi di gestione e non vadano a
rendere maggiormente performanti le prestazioni, come invece è
oggetto di preoccupazione alla lettera a), dove si fa riferimento
alla garanzia di erogazione di prestazioni.
Riteniamo perciò che queste 3 lettere, per certi versi, vadano
al di là delle norme di attuazione e abbiamo dei forti dubbi che
siano delle norme sostenibili rispetto a tutta una serie di
meccanismi che dovrebbero andare a tutelare una concorrenza fra i
vari gestori, perché ci troveremmo di fronte a dei fondi che
paradossalmente hanno e danno delle garanzie che non possono dare
con le leggi di mercato. Se la norma di attuazione consente di
promuovere la costituzione... e consente a certi fondi, quelli
territoriali, di avvalersi dei servizi forniti, mi sembra che
andare ad ipotizzare delle garanzie sulle prestazioni sia fare
delle "previsioni al buio", Assessore! Come fa lei a prevedere da
un punto di vista finanziario gli oneri su periodi lunghi, dicevano
prima giustamente il collega Lattanzi e il Presidente Caveri: qui
parliamo di orizzonti che sono a 20 anni nel termine più vicino a
noi, ma possono essere a 30 o più anni, come facciamo allora ad
ipotizzare interventi regionali che garantiscano la certezza
dell'erogazione di queste prestazioni e che diano la salvaguardia
del montante accumulato? Questa è la garanzia che ci deve dare il
gestore: ecco perché dicevamo prima che non era ipotizzabile
vincolare il gestore a fare scelte sui fondi etici, perché a quel
punto non c'è più il gestore che risponde del risultato, ma è un
gestore che sottostà a un "input" politico. Ci sembrava di aver
capito che tutto volevate fare fuorché condizionare in termini
politici i risultati della gestione; così come è formulato questo
comma 2 nelle lettere di cui chiediamo l'abrogazione, c'è una
pesante "zampata" della politica in una gestione che con la
politica non dovrebbe avere nulla a che fare. Qui stiamo parlando
di rendimenti, è paradossale che si possa ipotizzare in legge un
rendimento quando il fondo, proprio perché sta sul mercato, non può
dare delle garanzie al di là di quelle che sono le garanzie del
gestore. Aggiungo poi che il problema del rendimento garantito è il
problema dell'INPS, è questo il motivo per cui l'INPS è "saltata"
nei suoi meccanismi e ha fatto dire al legislatore nazionale che
bisognava inventarsi degli altri meccanismi, perché la garanzia di
una certa resa sulla base non di quello che era stato versato, ma
della retribuzione conseguita non era sostenibile, cioè, alla luce
delle regole del mercato, non era sostenibile.
Siamo preoccupati perciò di questo meccanismo, preoccupati
perché, se paradossalmente può essere una grossa "manna" per il
lavoratore che dovesse aderire e crederci, pensiamo che rischi di
essere un grosso grimaldello che possa un domani scardinare non più
i conti dell'INPS, ma i conti della Regione Valle d'Aosta e di
questo oggi fortemente ci preoccupiamo, anche perché quando mai
questo meccanismo dovesse venire a verifica, ci arriva quando il
danno è fatto: fra 20 o 30 anni! E allora l'Assessore Marguerettaz
sarà ricordato come colui che ha creato i presupposti per il
dissesto di una delle poche Regioni italiane che aveva i conti in
ordine: questa è la nostra preoccupazione.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Proverei a rileggere con il collega
Frassy il contenuto della lettera a):
"garanzie agli iscritti in
ordine alla salvaguardia del montante accumulato prima del
pensionamento, nonché alla certezza dell'erogazione delle
prestazioni previdenziali"
. Con questa lettura, combinata con
la lettura della relazione, che dice:
"garanzie agli iscritti in
ordine alla salvaguardia del montante accumulato... prima del
pensionamento obbligatorio..."
, ma questo lo andremo a
definire, per esempio, per gli ultimi 2 o 3 anni, quindi questo
intervento sarà un intervento che andremo a normare e che è un
sostegno ad eventuali formule di degenerazione, quindi stiamo
parlando di insolvenza del fondo pensione o liquidazione coatta.
Ricordo per vostra informazione che è proprio in quella direzione
che il COVIP ha invitato le Regioni a sostenere il sistema di
previdenza complementare, quindi noi siamo certi di avere
introdotto non una "cambiale in bianco", come avete voluto dire,
perché non è in questi termini, ma è una garanzia supplementare che
viene data qualora si manifestino determinate situazioni.
Per quanto attiene alla lettera b), sono
"incentivi a
sostegno dei versamenti contributivi a favore dei soggetti che si
trovino in particolari situazioni di bisogno o difficoltà"
e
anche lì nella relazione avete esemplificato quali possono essere
le situazioni di difficoltà. Basta che leggiate la relazione
affinché abbiate chiaro il quadro di riferimento. Siamo quindi
contrari a questo emendamento.
Presidente
- La parola al Consigliere Lattanzi.
Lattanzi (CdL)
- Assessore, se lei ci invita a leggere la
relazione, vuol dire che non ha gli argomenti per sostenere il
testo di legge. Il testo, senza andare a leggere la relazione che
non sarà votata, ma sarà votata la legge, dice:
"gli interventi
regionali sono diretti a fornire garanzie agli iscritti in ordine
alla salvaguardia del montante accumulato prima del
pensionamento..."
, ma lei sa cosa sta creando? Il presupposto
per cui i gestori, che invece da statuto devono garantire i
rendimenti e le future prestazioni, saranno del tutto
deresponsabilizzati, perché se il fondo lo mandano in fallimento,
ci pensa la Regione ad intervenire...
Marguerettaz
(fuori microfono)
- ... cosa sta
dicendo?
Lattanzi (CdL)
- ... no, lei cosa sta dicendo! Infatti è
talmente debole la sua argomentazione, che si è aggrappato a:
"leggete la relazione"
. Guardi, non leggiamo la relazione,
le diciamo che lei si sta assumendo una gravissima responsabilità,
tale legge condannerà questa Amministrazione ad intervenire qualora
i gestori non garantiscano loro, come dovrebbe essere per legge, le
prestazioni finali agli iscritti e agli assicurati. Si rende conto?
Lo statuto prevede che sia il gestore a garantire! In più aggiungo,
lei dice: "ma se per caso il valore nominale non dovesse essere gli
ultimi 2 o 3 anni, dopo 20 anni di investimento... quello ancora
originale...", ma cosa sta dicendo? Ci sono forme di garanzia dei
valori nominali contro assicurate, ci sono forme di gestione
pensionistiche che ormai prevedono la garanzia dei contributi
versati, oltre i rendimenti eventualmente realizzati, attraverso
controassicurazioni! Assessore, ma cosa racconta, cosa impegna la
Regione in una cosa di questo tipo! Piuttosto impegniamo i gestori
a fare in modo che si controassicurino, pagando un premio, che i
valori nominali dei contributi rimangano tali, almeno quelli! I
rendimenti saranno frutto degli investimenti e ci saranno gli
statuti a garantirlo, ma sono i gestori che devono garantire i
patrimoni, non la Regione, ovvero: "se il mercato va male, ti metto
i soldi", perché se il mercato va male e lei mette i soldi,
chiudiamo anche "la baracca", non solo mettiamo via i "burattini"!
Stiamo parlando di sostenere la previdenza complementare, vuol dire
qualcosa che implementa l'esistente, cioè lo stato sociale, la
minima sociale dell'INPS, stiamo costruendo una forma
complementare.
Lei mi dice: "sosteniamo i versamenti contributivi anche dei
soggetti che si trovano in particolari difficoltà economiche". È un
bellissimo gesto di cuore visto che parliamo dei soldi di tutti,
non dei suoi, ma le persone bisognose... e saranno in difficoltà,
non avranno le risorse per accumulare i contributi complementari,
ma avranno quelli legislativi solidali sociali dello Stato
nazionale, non possiamo farci garanti anche della pensione
complementare! Diamogli allora i soldi anche per il terzo pilastro:
quello personale, così abbiamo completato il quadro...
Marguerettaz
(fuori microfono)
- ... l'intervento
sociale...
Lattanzi (CdL)
- ... ma ci sono già gli interventi
sociali, è inutile che fate le leggi a sostegno degli affitti,
delle case popolari, ma ci sono già! Ma quanto volete assistere
questa gente! Ma non è che non si vuole, non è che siamo i cattivi
dal cuore nero e voi siete i buonisti con i soldi degli altri: non
ce n'è, non ce ne sarà! Mettetevelo in testa: siamo ricchi oggi
perché stiamo creando un sistema di socialismo reale con i soldi
che ci arrivano dallo Stato, ma il giorno che 100.000 abitanti
dovranno vivere del loro, non ce ne sarà! È inutile che vogliate
fare i buonisti, capisco che ora voi dovete fare i buoni con tutti,
ma scrivere una cosa così vuol dire impegnare il bilancio della
Regione, diceva il Presidente Caveri prima, e condivido, che da qui
a 20-30 anni saranno cifre spaventose da integrare,
insostenibili... e stiamo parlando di complementarietà, non di
sociale, quella sociale ce l'abbiamo già tutti. Che poi sia
insoddisfacente perché sarà la metà del reddito che andiamo a
produrre, lo abbiamo capito ed è per quello che stiamo costruendo
il fondo complementare, ma anche nel fondo complementare la Regione
vuole intervenire a sostegno di eventuali ribassi di mercato dei
capitali o a sostegno di quei contribuenti che non avranno i soldi
per contribuire! È chiaro che se uno fa un lavoro a part-time avrà
i minimi contributivi; cosa facciamo, integriamo per dargli anche
la complementare? "C'est un beau geste, mais on ne peut pas!"
Lasciamo perdere il terzo comma, servizi amministrativi,
contabili, logistici essenziali, costi ridotti, anche qui cosa
volete fare: mettere in giro le agenzie della FOPADIVA per la Valle
d'Aosta, metterci dentro gente e pagare anche il personale? Fate
pure, ma con i soldi vostri, non con i soldi di tutti!
Presidente
- Pongo in votazione l'emendamento n. 6 del
gruppo "CdL":
Consiglieri presenti e votanti: 29
Favorevoli: 3
Contrari: 26
Il Consiglio non approva.
Presidente
- La parola al Consigliere Frassy
sull'emendamento n. 7.
Frassy (CdL)
- Su questo argomento non mi dilungherò,
perché ne avevamo già parlato in discussione generale e avevamo
espresso la nostra perplessità al fatto che il sostegno
amministrativo, contabile e logistico potesse essere dato non alle
forme pensionistiche, come suggerisce la norma di attuazione e come
correttamente interpretava il disegno di legge varato dalla Giunta,
ma potesse essere dato, con la modifica introdotta dalla
Commissione, alle persone fisiche che aderiscono. L'Assessore ha
cercato di darci un'esemplificazione di questo tipo di sostegno
amministrativo contabile e logistico dicendo:
"apriremo
sportelli in tutta la Valle"
. Il Presidente Caveri ha forse
ignorato questo esempio e correttamente era proiettato nel futuro,
nell'"internet", nel "web", nelle "password" di accesso, che
consentissero comodamente di verificare la propria posizione.
Assessore, tenga presente che il nostro emendamento riporta il
comma 3 al testo varato dalla Giunta, che riteniamo sia un testo
coerente con l'impianto della legge, con le norme di attuazione e
soprattutto sia un testo gestibile dal punto di vista degli
interventi. Come fate a dare il sostegno amministrativo contabile e
logistico alle persone fisiche? Siamo curiosi di vederlo.
Presidente
- Pongo in votazione l'emendamento n. 7 del
gruppo "CdL":
Consiglieri presenti e votanti: 28
Favorevoli: 3
Contrari: 25
Il Consiglio non approva.
Presidente
- Pongo in votazione l'articolo 5:
Consiglieri presenti e votanti: 29
Favorevoli: 26
Contrari: 3
Il Consiglio approva.
Presidente
- Pongo in votazione l'articolo 6:
Consiglieri presenti: 30
Votanti e favorevoli: 27
Astenuti: 3 (Frassy, Lattanzi, Tibaldi)
Il Consiglio approva.
Presidente
- La parola al Consigliere Frassy
sull'articolo 7.
Frassy (CdL)
- L'articolo 7, Assessore, che va letto
insieme all'articolo 9 per l'identità delle cifre e l'identità
dell'annualità di riferimento che è il 2006, ci pone alcuni dubbi e
vorremmo che lei chiarisse i dubbi che andiamo esprimendo. Siamo a
fine novembre, adesso lei ha presentato un articolo 9 bis di
dichiarazione d'urgenza, ma tenendo conto dei tempi tecnici per
mandare sul BUR la legge, possiamo dire che questa legge sarà
operativa dal 1° dicembre, piuttosto che dal 29 novembre, questo è
il momento temporale in cui si verificherà l'efficacia della legge,
perciò tale legge nel 2006 ha una "coda" operativa che va da un
massimo di 30 giorni a un minimo di 15 giorni, vacanze di Natale
comprese, e c'è uno stanziamento più che significativo: 3 milioni
di euro. Se andiamo a proiettare i 3 milioni di euro sul 2007,
perché nel 2007 non mi sembra che lei faccia delle previsioni nella
parte finanziaria, perché dice che si provvederà mediante riduzione
di altri capitoli, perciò nel 2007-2008 permangono 3 milioni di
euro? No? Questa è la domanda che le poniamo, perché se leggiamo la
disposizione finanziaria, leggiamo che l'onere di cui al comma 1
trova copertura nello stato di previsione della spesa di bilancio
per l'anno 2006 e di quello pluriennale 2006-2008, ma non parla né
del 2007, né del 2008; normalmente le leggi hanno sempre una
previsione triennale. Questa legge non ci sembra che abbia una
previsione, perciò non vado avanti nel ragionamento per evitare di
essere da lei censurato, però mi riservo una replica alla luce
della sua risposta.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Abbiamo costituito un fondo di
dotazione di 3 milioni di euro che viene trasferito alla società
per il 2006 sul bilancio regionale per il 2006; quel fondo di
dotazione viene gestito dalla società, gli interessi andranno ad
incrementare il fondo stesso, gli impieghi del fondo verranno
effettuati in sintonia con quanto indicato nell'articolo 3, ovvero
con le disposizioni che definiremo fra Regione e società; quindi
non è un 3 milioni a trascinamento: è una dotazione di un fondo di
3 milioni che verrà utilizzato in virtù degli accordi che verranno
presi, quindi non troverà 3 + 3 + 3.
Presidente
- La parola al Consigliere Frassy.
Frassy (CdL)
- Lei ha confermato quello che andavamo
dicendo, nel senso che non c'è una previsione definita negli
impegni di bilancio per gli anni a venire. Vi è allora un passaggio
che non è molto chiaro in questa vicenda e che, secondo noi,
sarebbe bene approfondire: questi soldi vanno a una S.p.a., la
"Servizi previdenziali", che non è una società a totale
partecipazione pubblica, ma una società copartecipata da
Assocredito, un'associazione che raggruppa banche operanti in Valle
d'Aosta. La "Servizi previdenziali S.p.a.", in virtù della legge
del 1997, che l'ha costituita, consente a uno di questi soci: la
Regione, di finanziare, cioè quello che normalmente accade nelle
società di capitali è che i soci partecipano alle sottoscrizioni di
capitali ai fini degli aumenti necessari per le azioni sociali,
nella "Servizi previdenziali" c'è questo meccanismo atipico, che ci
sono tanti soci, paradossalmente ci sono soci che hanno i soldi,
che sono le banche, ma solo uno: la Regione Valle d'Aosta, paga e
già questo è un meccanismo che non ci è mai piaciuto, perché,
mettendo insieme i contributi che la "Servizi previdenziali" ha
preso dalla Regione dal 1997 ad oggi, abbiamo superato il paio di
miliardi di vecchie lire. Cosa succede oggi? Succede che noi
approviamo la legge, la legge diventerà operativa ai primi di
dicembre, la "Servizi previdenziali" mette a bilancio 3 milioni di
euro e questi soldi, lei dice, verranno utilizzati, ma nel
frattempo capitalizzeranno a beneficio di chi? Della S.p.a... va
bene, del fondo, ma quale fondo?
Marguerettaz
(fuori microfono)
- ... incrementerà
il fondo di dotazione...
Frassy (CdL)
- ... ma il fondo di dotazione cos'è? È il
fondo che gestisce la S.p.a....
Marguerettaz
(fuori microfono)
- ... che verrà
utilizzato in virtù...
Frassy (CdL)
- ... ho capito, ma in virtù di cosa?
Marguerettaz
(fuori microfono)
- ... di quello che
abbiamo scritto...
Frassy (CdL)
- ... perfetto. Oggi sappiamo che c'è un
fondo: il FOPADIVA, che è quello più noto, ma che è noto anche per
i problemi che ha dal punto di vista degli equilibri economici. Non
vorremmo che dietro un'operazione che nei principi condividiamo...
anche se ci sono alcuni aspetti che forse per la fretta non hanno
colto nel segno nel dare attuazione a quei principi... non vorremmo
che surrettiziamente con questi 3 milioni di euro si andasse a
sanare la posizione di FOPADIVA: questo poi lo verifichiamo al di
là delle sue rassicurazioni, perché, se così fosse, sarebbe
un'operazione poco trasparente e poco pulita. Andremo allora a
capire come e quando verranno impiegati i 3 milioni di euro che
stasera consegniamo alla "Servizi previdenziali S.p.a.". Prendiamo
atto che lei, seppure non lo abbia formalmente dichiarato, ha fatto
ampi scuotimenti di capo per dire che non vanno a FOPADIVA.
Sappiamo però che questa legge è vuota, tanto che abbiamo
concordato - lei ha consentito - un emendamento che ci consente di
capire il disciplinare fra "Servizi previdenziali" e Regione come
verrà gestito. Abbiamo dei dubbi che da qui a Natale abbia il
disciplinare pronto, sarà questione della prossima primavera...
Marguerettaz
(fuori microfono)
- ...
trasferimento...
Frassy (CdL)
- ... è qua che la voglio! Trasferire una
cifra significativa come 3 milioni di euro, che vanno a valere sul
bilancio 2006 per una legge che è operativa da metà dicembre 2006
in assenza dei disciplinari... ci chiediamo a chi e a cosa servono.
Assessore La Torre, questi 3 milioni potevano essere gestiti fin da
subito nel suo Assessorato, piuttosto che darli alla "Servizi
previdenziali" per fare delle cose che non abbiamo ancora scritto.
Lei, Assessore Marguerettaz, ride, ma il problema è serio, perché
stiamo parlando di denari pubblici. Sappia che andremo a seguire la
tracciabilità di questa movimentazione.
Presidente
- Pongo in votazione l'articolo 7:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Ferraris, Fiou, Fontana Carmela)
Il Consiglio approva.
Presidente
- Pongo in votazione l'articolo 8:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Ferraris, Fiou, Fontana Carmela, Frassy, Lattanzi,
Tibaldi)
Il Consiglio approva.
Presidente
- La parola alla Consigliera Squarzino
Secondina sull'articolo 9.
Squarzino (Arc-VA)
- Mi riferisco all'emendamento n. 4,
modificato dall'Assessore, che abbiamo votato, in quanto siamo
d'accordo che all'articolo 3 sia detto che i rapporti fra Regione e
società sono regolati da disciplinari approvati da deliberazione di
Giunta sentite le Commissioni. Anche qui credo, visto che
l'articolo 8 - purtroppo lo abbiamo già votato - nelle proprie
deliberazioni definisce dei criteri molto importanti, fra cui
modalità di attuazione, perseguimento delle finalità di questa
legge, allora non è stato messo in legge, ma credo che possiamo
chiedere un impegno perché anche in questo caso la Giunta presenti
in Commissione le deliberazioni prima che esse diventino
operative.
Presidente
- La parola al Presidente della Regione,
Caveri.
Caveri (UV)
- Mi rendo conto di essere "pallida"
controfigura dell'Assessore competente, ma credo non vi sia
difficoltà.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Questa è solo una questione di
tecnica legislativa. Nell'articolo 3 discipliniamo i rapporti fra
la Regione e la società, quindi in quel caso va, l'altro è un
articolo che ha una sua autonomia e lì non c'è nessuna
previsione... però rispetto a questo possiamo portarlo in
Commissione affinché voi li possiate...
(interruzione della Consigliera Squarzino Secondina, fuori
microfono)
...
abbia pazienza, un conto è una disponibilità, un
conto è una disposizione di legge, quindi quando verrò le farò il
piacere di farle vedere quello che la legge non dovrebbe farle
vedere.
Presidente
- Pongo in votazione l'articolo 9:
Consiglieri presenti: 30
Votanti: 27
Favorevoli: 21
Contrari: 6
Astenuti: 3 (Ferraris, Fiou, Fontana Carmela)
Il Consiglio approva.
Presidente
- È stato presentato da parte dell'Assessore
Marguerettaz l'emendamento che istituisce l'articolo 9bis:
Emendamento
Dopo l'articolo 9, è aggiunto il seguente:
"Art. 9 bis
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.".
La parola al Consigliere Frassy.
Frassy (CdL)
- Volevo solo chiedere come mai sul nostro
testo di legge non c'è l'articolo 10. L'articolo 9 bis lo inserisci
normalmente se c'è l'articolo 10, altrimenti si chiama articolo 10,
la legge che abbiamo noi finisce con l'articolo 9. Come tecnica
legislativa, inserisci la numerazione intera... non inserisce
l'articolo 9bis se finisce con il 9... dissentiamo.
Squarzino
(fuori microfono)
- ... poi diventerà il
10...
Marguerettaz
(fuori microfono)
- ...certo!
Frassy (CdL)
- ... ma come diventa 10: se è 9 bis è 9
bis!
Caveri
(fuori microfono)
- ...nel coordinamento
diventa 10.
Presidente
- Pongo in votazione l'emendamento
dell'Assessore Marguerettaz che istituisce l'articolo 9bis:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Ferraris, Fiou, Fontana Carmela, Frassy, Lattanzi,
Tibaldi)
Il Consiglio approva.
Presidente
- La parola all'Assessore al bilancio,
finanze, programmazione e partecipazioni regionali, Marguerettaz,
per dichiarazione di voto.
Marguerettaz (UV)
- Solo brevemente per ringraziare tutti
coloro che hanno dato un contributo importante e gradito per questo
provvedimento, in particolare il Presidente della Commissione e
relatore, che ha sveltito un'attività che è un'attività di forte
concertazione. Dal mese di giugno al Patto per lo sviluppo c'era
già il testo definitivo, al mese di settembre sono arrivate tutte
le osservazioni e dico "tutte" con questa enfasi, perché c'era una
paginetta, tanto per dire, sulle cose scritte, ma tutti hanno avuto
modo di contribuire in modo importante.
Ringrazio la "Servizi previdenziali", in particolare il suo
Amministratore delegato, Dott. Distilli, e ringrazio il Prof.
Sandulli, che ci hanno permesso di avere un confronto importante
con Assoprevidenza, con COVIP, con tutto un sistema della
previdenza che non ci pone al primo posto, perché al primo posto ci
sono i nostri amici del Trentino con il sistema "Pensplan", che è
un sistema all'avanguardia e a cui dobbiamo mirare, ma subito dopo
il Trentino ci siamo noi. Crediamo quindi di aver proposto al
Consiglio una legge che ha degli indirizzi di grande contenuto e
che permetterà nei prossimi mesi di fare un'attività puntuale a
favore dei lavoratori valdostani.
Ancora una precisazione rispetto alla tracciabilità del
Consigliere Frassy: con questo provvedimento, una volta approvato,
avremo modo di impegnare i fondi e non di trasferirli, quindi già
qualche suo amico o collega di altri partiti fa confusione fra le
liquidazioni, gli impegni sui fondi in gestione speciale, io posso
fare una deliberazione di impegno...
Frassy
(fuori microfono)
- ... ha appena detto che
vengono trasferiti...
Marguerettaz (UV)
-... l'impegno è cosa diversa dalla
liquidazione, l'impegno mi permette di non mandare questo in avanzo
di amministrazione. Ho detto che senz'altro prima della fine
dell'anno impegniamo, quando avremo la liquidità trasferiremo. Se
abbiamo i soldi, lo faremo subito, ma questo è un provvedimento
urgente, altrimenti i 3 milioni andavano in avanzo.
Presidente
- La parola al Consigliere Frassy.
Frassy (CdL)
- Molto brevemente, perché penso che la
filosofia del nostro gruppo sia emersa dagli interventi, numerosi,
che sono stati fatti sia in dibattito generale, sia puntualmente
sugli emendamenti presentati. Condividiamo i principi perché
condividiamo quanto il Presidente Caveri ha detto nel suo
intervento: dopo un'attesa durata 60 anni o quasi, siamo arrivati a
far fare un altro piccolo passo avanti al nostro Statuto e penso
che la nostra parte politica questo merito lo voglia condividere
rispetto al ruolo che abbiamo svolto durante la vigenza della
precedente Commissione paritetica, che era stata attenta a tale
problematica. I principi perciò sono principi da noi condivisi e
sono principi che avremmo voluto condividere fino alla fine nella
loro articolazione legislativa.
Dobbiamo peraltro evidenziare come alcuni dubbi, che abbiamo
esposto durante questa lunga e puntuale discussione, abbiano
evidenziato come gran parte di quei contenuti dovranno essere
definiti nei disciplinari fra la Regione e la "Servizi
previdenziali", disciplinari che siamo riusciti a riportare sotto
il controllo del Consiglio attraverso il suo strumento di lavoro:
le Commissioni, rispetto alla previsione di un passaggio in
Giunta... e poi "chi l'ha vista l'ha vista". Su questo disegno di
legge perciò avremo modo di tornare, ma l'articolo 5 secondo noi è
la vera "bruttura" di tale provvedimento: quel voler garantire...
interessante dal punto di vista del cittadino, ma forse
insostenibile dal punto di vista del principio e dal punto di vista
dell'Amministrazione... rendimenti e quant'altro.
Per l'insieme di tali ragioni, esprimiamo un voto di astensione,
perché il disegno di legge come articolato non ci convince appieno,
pur ribadendo il nostro fermo convincimento sulla validità di
questo importante trasferimento di competenze che finalmente
possiamo mettere in attuazione.
Presidente
- La parola al Consigliere Bortot.
Bortot (Arc-VA)
- Non voteremo questa legge, voteremo
contro per un paio di motivazioni. Prima motivazione: vi è mancanza
di trasparenza, di democrazia e d'informazione nei confronti di
coloro che dovrebbero aderire ai fondi democraticamente e
spontaneamente, invece possono altresì aderire coloro che
esplicitamente o tacitamente... quindi questa è la regola del
silenzio assenso, per cui dei lavoratori che non sono a conoscenza
di tale disposizione di legge si vedono automaticamente trasferire
il TFR sui fondi. Seconda motivazione: non si è voluto in nessun
caso neppure prendere in considerazione i paletti per cui queste
risorse finanziarie vengano gestite all'interno della finanza etica
e abbiamo spiegato il motivo: per i rendimenti finanziari che non
sono i più importanti... ma per questioni di risanamento ambientale
che sono fondamentali, per questioni di rispetto di dignità dei
lavoratori del resto del mondo, per rispetto dei principi con i
quali deve attenersi il Consiglio regionale nel gestire denaro
pubblico con principi morali ed etici e non speculativi. Terzo
argomento: tutta la struttura è basata non sulla convinzione nei
confronti dei lavoratori o di chi vuole aderire, ma è basata
sull'incomprensione e sullo "specchietto delle allodole", per cui
si attirano lavoratori ad aderire al fondo perché ampiamente
sorretti e sostenuti con denaro e finanza pubblica, quindi in
assoluta mancanza di trasparenza.
Presidente
- La parola al Consigliere Salzone.
Salzone (SA)
- Questo disegno di legge, inerente il
sostegno della previdenza complementare, rappresenta un passaggio
molto importante per tale legislatura, un disegno di legge che
guarda in modo significativo alle generazioni future e che vuole
salvaguardare anche i problemi delle fasce più deboli.
Soddisfazione poi per aver ottenuto l'attuazione delle norme dello
Statuto, che ci hanno consentito di legiferare in questa maniera,
che fra l'altro si propone di assicurare maggiore sicurezza
economica e benessere a tutti i lavoratori valdostani, tenendo
conto che le recenti stime hanno dimostrato che dopo il 2020 la
quantificazione della pensione scenderà sotto il 50% e addirittura
sotto questa percentuale per le categorie più deboli come gli
stagionali o i lavoratori a tempo determinato. L'obiettivo quindi è
quello di creare un sistema locale di previdenza integrativa con
l'intento di generare risorse finanziarie per attuare progetti di
investimento sul territorio. Il presente disegno di legge
rappresenta una risposta importante e moderna per le future
generazioni e coerente con le linee programmatiche di questa
maggioranza. Per tali brevi considerazioni dichiariamo il nostro
voto favorevole al disegno di legge.
Presidente
- Pongo in votazione il disegno di legge nel
suo complesso:
Consiglieri presenti: 33
Votanti: 26
Favorevoli: 23
Contrari: 3
Astenuti: 7 (Ferraris, Fiou, Fontana Carmela, Frassy, Lattanzi,
Sandri, Tibaldi)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK