Consiglio Regionale della Valle d'Aosta - Oggetto del Consiglio n. 2995 del 10 gennaio 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2995 del 10 gennaio 1992 - Resoconto
OGGETTO N. 2995/IX Esame delle istanze delle società
interessate alla gestione della Casa da gioco - Delega alla Giunta
per la trattativa privata.
Cout (Presidente)
Era in discussione il punto n. 21
sull'esame delle istanze delle società interessate alla gestione
della Casa da gioco ed avevamo votato il secondo emendamento
presentato dal Consigliere Riccarand. A questo proposito vorrei
solo ricordare che il 17 dicembre in commissione erano stati
presentati, per ciò che riguarda la scadenza del passaggio alla
Regione, due emendamenti.
C'era un emendamento della maggioranza, in cui si parlava di
rottura del così detto "accerchiamento" con clausola che consenta
alla Regione, entro il termine della convenzione, di acquisire
tutti i beni, e c'era un altro emendamento, presentato da
Riccarand, di cui do lettura:
Emendamento Sostituire il punto relativo alla rottura
dell'accerchiamento, con il seguente:
"Rottura dell'"accerchiamento" con clausola che preveda il
passaggio alla Regione entro il termine della convenzione di tutti
i beni ritenuti dall'Amministrazione regionale funzionali
all'attività della Casa da gioco. Sarà allegato, come parte
integrante della convenzione, un prospetto con i beni che devono
essere trasferiti alla Regione, con la stima concordata sul valore
di tali beni, e con il programma graduale delle acquisizioni e dei
relativi versamenti a carico della Regione".
Direi che la discussione sul termine di tre anni o un termine
diverso non dovrebbe sussistere, in quanto non è mai stato
presentato, almeno agli atti, un emendamento di tale genere -
questo solo per un chiarimento.
Possiamo quindi proseguire con la trattazione dell'emendamento
n. 3 di Riccarand in cui il Consigliere chiede di sostituire il
paragrafo 10 del punto 2 del deliberato in cui si dice:
"Durata
della convenzione da confermarsi in non più di nove anni"
. Il
Consigliere Riccarand chiede di sostituire con:
"Durata della
convenzione di non più di anni sei"
.
La discussione sull'emendamento presentato è aperta.
Il Consigliere Riccarand chiede di poter illustrare il suo
emendamento; ne ha facoltà.
Riccarand (VA)
Volevo spiegare per quale motivo è
inopportuna una convenzione di dodici anni. Dodici anni è un tempo
estremamente lungo; significa che sostanzialmente chi mette in atto
questa convenzione sicuramente non potrà controllare poi gli esiti
della convenzione stessa; significa rimandare forse fra tre o
quattro legislature la scadenza della convenzione; significa
prevedere una convenzione lunghissima in un periodo in cui sono
prevedibili dei cambiamenti molto rapidi e molto profondi, in
particolare è già stato accennato alla nuova normativa che è in
discussione al Parlamento italiano per modificare il regime dei
giochi in Italia, quindi con una probabile cessazione del monopolio
del Casinò di Saint-Vincent.
Si realizzerà una unificazione del mercato unico europeo, quindi
con un diverso regime per quanto riguarda i giochi a livello
internazionale, una diversa mobilità dei cittadini eccetera; quindi
ci sono dei grandi cambiamenti in tempi molto rapidi, per cui anche
la funzione, il ruolo e la collocazione del Casinò di Saint-Vincent
si troveranno modificati in modo molto preciso.
Prevedere una convenzione così lunga significa evidentemente,
anche qui, fare semplicemente gli interessi della società di
gestio-ne ma non sicuramente gli interessi della Regione. Questo
discor-so diventa a mio avviso ancor più pregnante visto che la
maggio-ranza e la Giunta regionale vogliono andare ad una
trattativa privata con la Sitav e visto anche l'esito dell'avviso
pubblico.
E' stato sottolineato che sostanzialmente poche società hanno
fatto domanda, anche perché sicuramente le condizioni erano
pesanti, ed era difficile mettersi in concorrenza con la Sitav nei
confronti dell'attuale situazione, considerata la forza che ha la
Sitav stessa controllando tutte le aree circostanti alla Casa da
gioco e avendo una situazione oggettivamente vantaggiosa.
Io credo che se si vuol fare un'operazione corretta,
bisognerebbe fare una convenzione breve o relativamente breve,
ponendosi alcuni precisi obiettivi, tipo quello della rottura
dell'accerchiamento, in modo da creare delle condizioni per cui
alla prossima convenzione ci sia effettivamente una parità di
partecipazione da parte di varie società. Questo però richiede
evidentemente dei tempi brevi, una specie di convenzione
transitoria che permetta di riequilibrare le situazioni, permetta
alla Regione di ritornare al centro della possibilità di scelta e
non vincolata eccessivamente allo strapotere della società che
attualmente gestisce la Casa di gioco ed ha tutte le proprietà
intorno alla stessa Casa da gioco.
Da qui io credo nella necessità di non ripetere questa
impostazione nefasta del passato di convenzioni che durano dodici
anni e che poi attraverso una serie di proroghe diventano tredici,
quattordici. E' un tempo eterno, soprattutto in una società come la
nostra, che si muove così rapidamente, per cui io credo che sia
opportuno prevedere una convenzione breve, non più di sei anni, in
modo che siano individuati degli obiettivi precisi da raggiungere,
sia possibile realizzarli nell'arco della prossima legislatura e
sia possibile controllarne i risultati.
Presidente
Ha chiesto la parola il Consigliere
Milanesio, ne ha facoltà.
Milanesio (PSI)
Il Presidente della Giunta ha già
annunciato ieri che la maggioranza avrebbe votato contro gli
emendamenti, non già perché sono presentati dal Consigliere
Riccarand, ma perché non riusciamo a cogliere il senso di alcuni di
essi. Questo è uno di quegli emendamenti di cui non riusciamo a
capacitarci, cioè qualunque rinnovo della Casa da gioco ha avuto
una durata minima novennale, che poi ha visto dei prolungamenti in
qualche modo dettati dalla necessità di eseguire delle opere, di
compiere degli adempimenti contrattuali.
La durata della convenzione era ed è in funzione di poter
applicare una strategia di sviluppo che è implicita anche nella
possibile convenzione che in questo caso la Regione vuole portare
avanti. Per intenderci, è assolutamente necessario che nei
confronti della Casa da gioco si adotti una precisa strategia di
sviluppo, cioè noi possiamo lamentarci oggi del fatto che possibili
investimenti - che avrebbero dovuto, a nostro avviso, essere fatti
in questi anni e che non sono stati fatti perché la Regione non si
è attivata in quel senso - la società se n'é guardata bene dal
farli, anche perché era in fine di convenzione; comunque hanno a
nostro avviso penalizzato la potenzialità della Casa da gioco e la
possibilità che la Casa da gioco aveva ed ha di produrre ulteriore
reddito per la nostra Regione e ulteriore occasione di occupazione
per i Valdostani.
Voler pensare adesso ad un accorciamento dei periodi di
convenzione portandolo a sei anni, è un espediente a mio avviso che
va nel senso di non voler fare una convenzione nell'interesse
regionale, perché, di fronte ad un periodo breve di concessione,
non si può chiedere a nessuno di fare degli investimenti.
Ora, a me sembra di dover sottolineare come certi emendamenti
non sono dettati dalla volontà di modificare in senso costruttivo
le proposte che l'Amministrazione regionale sta facendo, ma sono
invece protesi a voler demolire una proposta che ha una logica, una
logica che è sempre stata accettata e una logica che trova
riscontro in quella commerciale imprenditoriale. Quindi noi non
pensiamo che questa proposta possa essere accolta, proprio perché è
viziata da quanto ho esposto.
Si tratta di un tentativo che verrà portato avanti ancora questa
mattina, di cercare di scardinare una logica che è quella di una
concessione con impegni da parte del concessionario a realizzare e
a proiettare la propria attività in un arco ragionevole di tempo.
Lo stesso affitto di aziende parte per periodi che non sono
inferiori a nove anni, quindi mi sembra assolutamente improponibile
l'emendamento del Consigliere Riccarand.
Presidente
Ha chiesto la parola il Consigliere
Rollandin; ne ha facoltà.
Rollandin (UV)
Oui, à propos de la période qui doit
être prévue pour ce contrat, je voudrais souligner un aspect de
cette délibération liée à l'amendement de Riccarand. Dans la partie
"propositiva"
qui a été déposée, il y a au moins deux
aspects contradictoires; on dit:
"ampliamento dell'area
destinata ai giochi...utilizzando...et cetera Le opere di restauro
e recupero delle suddette strutture sono da realizzarsi con onere a
carico della concessionaria...".
Et là je crois que l'on pourra
revenir aux arguments discutés hier.
"E con impegno a
trasferirle in proprietà dell'Amministrazione regionale entro
quattro anni dalla data di rinnovo"
.
Quattro
anni!
Mais attention! Après:
"Durata della convenzione da
confer-marsi in non più di nove anni con...
", et c'est là le
drôle
"...possibilità di una proroga fino a un massimo di tre
anni, per la realizzazione delle opere relative all'attuazione
della strategia di sviluppo"
. Les mêmes qu'on a dit qu'il
faudrait soient achevées dans la période de quatre ans, au moment
de la signature.
(...Interruzione...)
Des deux, l'une.
Je voudrais savoir quel est l'argument pour...
Je crois que ce sera intéressant: ou les oeuvres seront achevées
et elles passeront de propriété, ou autrement la convention est de
douze ans et non pas de neuf.
On peut déjà le dire aujourd'hui! Et c'est là la différence! Je
crois qu'au moins il faut être sérieux et dire que si l'on veut
faire une convention de neuf ans, il y a des règles qu'on peut même
accepter, mais on ne peut pas dire qu'il s'agit de neuf ans. C'est
une convention de douze ans! Autrement, il faut enlever la période
que j'ai lue des quatre ans , qui est la période relative aux
travaux et au passage à l'Administration régionale.
Presidente
Ha chiesto la parola il Consigliere
Riccarand, ne ha facoltà.
Riccarand (VA)
Ero interessato a sentire la
risposta del Presidente della Giunta, anche perché la
contraddizione dal Consigliere Rollandin è più che evidente ed ha
del resto una spiegazione.
Questa parte deliberativa è il frutto, evidentemente, di una
mediazione all'interno della maggioranza che però lascia aperte
tutte le porte e in particolare salva completamente la strategia
Sitav, che è poi la strategia del Segretario del PSI. La strategia
Sitav la conosciamo da tempo ed è quella di dire: "Controlliamo noi
la Casa da gioco; facciamo un grande ampliamento di questa Casa da
gioco; dodici anni di convenzione..." e avanti di questo passo,
come è sempre stato in passato.
Non cambia niente, semplicemente un Casinò più grande, con più
slots machines, più affluenza di giocatori, eccetera, che è una
posizione che vede l'opposizione profonda di una ampia parte della
popolazione valdostana, di categorie professionali, di
associazioni. Tutte le organizzazioni sindacali si sono pronunciate
contro questa strategia che voi ponete a base di questa
deliberazione.
Ho letto con attenzione il documento delle ACLI, che dice
esattamente il contrario di quello che c'è scritto, e dice anche
che bisogna fare una convenzione in tempi più brevi e quindi c'è
una strategia ben precisa dietro al discorso dei dodici anni.
Lo capisco il discorso di Milanesio, ma è il discorso della
Sitav e non c'è niente da stupirsi. E' il discorso che la Sitav sta
da anni portando avanti e che un po' per volta riesce a far passare
attraverso, evidentemente, certi rappresentanti di interesse Sitav
che siedono in Consiglio.
La strategia che sta alla base degli emendamenti che io ho
presentato, è una strategia precisa e coerente: non esiste questa
incoerenza. Il Consiglio sa benissimo quanto sia difficile, oggi,
partecipare a una vera e propria gara in cui tutte le società
possano porsi in condizione uguali di partenza, perché esiste una
situazione di strapotere e di monopolio della Sitav. Occorre
rompere questa situazione con quello che chiamiamo "rottura
dell'accerchiamento".
Occorre che le decisioni ritornino in mano alla Regione ed è
quanto mai opportuno prevedere una convenzione breve e transitoria
che permetta di riequilibrare questa situazione, quindi una
convenzione che non ha al suo centro come interesse la Sitav e la
strategia dell'ampliamento, come è contenuto in questa
deliberazione, ma che ha al suo centro il riequilibrio dei rapporti
tra Regione e Sitav, attraverso la rottura dell'accerchiamento e
attraverso un maggior controllo da parte della Regione sulla
situazione.
E in questa strategia è fondamentale un periodo più breve di
convenzione. Dodici anni significa che la Sitav farà tutto quello
che vorrà, come ha sempre fatto, e che anche quelle piccole
clausole che si metteranno qui o nella convenzione verranno nei
prossimi anni spazzate via, perché cambieranno intere generazioni
di consiglieri regionali e di amministratori e la società invece
rimarrà sempre con la sua logica, che è quella del profitto e non
quella che interessa a noi.
Quindi esiste una precisa coerenza, una precisa strategia, che
sta alla base di questi emendamenti e che li collega. E' chiaro che
esiste una strategia diversa, esiste una strategia rappresentata
dal Segretario del PSI che tutto sommato ha poi un consenso, a me
pare non convinto, ma che alla fine riesce a raccogliere i diciotto
voti sufficienti per andare avanti. Questo deve evidentemente
essere chiaro in questo Consiglio.
Presidente
Ha chiesto la parola il Consigliere
Milanesio per fatto personale.
Milanesio (PSI)
Spiego in che cosa consiste il fatto
personale.
Il Consigliere Riccarand mi attribuisce di avere la stessa
strategia Sitav. Io vorrei precisare per l'ennesima volta che noi
siamo portatori di una strategia che non è quella della Sitav, se
poi per alcune parti può coincidere: primo, non me ne vergogno;
secondo, non lo ritengo un motivo di demerito; terzo, vorrei che il
Consigliere Riccarand ci spiegasse di quale strategia è portatore,
perché se ho ben capito lui è sempre stato portatore, insieme ad
ambienti moralisti, della chiusura della Casa da gioco di Saint
Vincent, che sta perseguendo anche oggi in un modo direi abbastanza
subdolo ma tenace, proponendo emendamenti che tendono a scardinare,
non già la strategia del PSI, ma della maggioranza, che non è
quella del PSI, perché è mediata fra forze politiche diverse, che
hanno raggiunto un accordo di un certo tipo.
Quindi vorrei che Riccarand, sotto questo profilo, la smettesse
una volta per tutte e la smettesse di fare il sicofante, in questo
Consiglio, per conto terzi.
Presidente
Se nessuno chiede la parola, possiamo
procedere a votazione. La Presidenza vuol fare presente il
procedimento che intende seguire in votazione, affinché possano
essere evitati gli errori tipo quello di ieri.
Io dichiarerò aperta la votazione e i Consiglieri potranno
votare. Prima di dichiarare chiusa la votazione chiederò se tutti i
Consiglieri hanno votato, in modo che se qualcuno stesse ancora
armeggiando con il proprio pulsante, possa alzare la mano per farlo
presente.
Conclusa la votazione, il tecnico stesso addetto alla macchina
attenderà un breve periodo di tempo prima di chiudere la votazione
affinché la macchina abbia il tempo di accettare tutte le
votazioni. In altra sede la Commissione definirà meglio come
procedere, quindi i Consiglieri possono votare. La votazione è
aperta.
Si vota sull'emendamento n. 3 del Consigliere Riccarand.
Proclamo l'esito della votazione:
Presenti: 34
Votanti: 19
Astenuti: 15 (Andrione, Agnesod, Bich, Faval, Lanivi, Louvin,
Maquignaz, Marcoz, Mostacchi, Perrin, Rollandin, Stévenin, Vallet,
Viérin e Voyat)
Favorevoli: 1
Contrari: 18
Il Consiglio non approva
Presidente
Ha chiesto la parola il Consigliere
Maquignaz, ne ha facoltà.
Maquignaz (AI)
Volevo chiedere gentilmente se
poteva citare quando intervengono Lanivi e Maquignaz del Gruppo
Autonomisti Indipendenti.
Presidente
La ringrazio, farò senz'altro in questo
modo.
Si procede alla discussione dell'emendamento n. 4 presentato dal
Consigliere Riccarand, di cui do lettura:
Emendamento Aggiungere, al termine del punto 2 della parte
deliberativa, il seguente punto:
Regolamentazione delle assunzioni presso la Casa da gioco:
nessuna nuova assunzione, diretta o tramite trasferimento da altre
società collegate, potrà essere fatta dalla società che gestisce la
Casa da gioco finché il regolamento per le assunzioni non sarà
stato concordato fra le parti ed approvato dalla società e dal
Consiglio regionale.
Presidente
La discussione è aperta sul penultimo degli
emendamenti del Consigliere Riccarand.
Ha chiesto la parola il Consigliere Riccarand.
Riccarand (VA)
Questo emendamento propone di inserire,
fra gli obiettivi che de-vono essere definiti nel rinnovo della
convenzione, una rego-lamentazione delle assunzioni presso la Casa
da gioco. In realtà sappiamo che in tutte le convenzioni è sempre
stato previsto un capitolo che regola le assunzioni, anche quelle
temporanee; però di fatto questa regolamentazione non è mai
avvenuta.
Sono state preparate anche delle bozze di regolamento votate dal
Consiglio ma mai attuate. Allora le strade sono soltanto due: o nel
momento in cui si fa la convenzione si allega direttamente alla
nuova convenzione il regolamento delle assunzioni - questa è una
strada che io non ho proposto, anche perché pensavo che rimanesse
valido il discorso della convenzione da rifare al mese di febbraio,
e quindi mi sembrava ci fossero tempi troppo stretti.
La proposta che ho fatto è comunque quella di prevedere questa
regolamentazione da farsi in tempi brevissimi. e come clausola che
garantisca questa situazione, prevedere che non possano più essere
fatte assunzioni a partire dalla convenzione, fino a quando non
viene approvato e attuato il regolamento. Questo perché se noi non
prevediamo qualcosa di vincolante, sappiamo già sin d'ora che fra
dodici anni la regolamentazione non sarà stata fatta. Questo non
perché non la voglia la Sitav o la società che gestirà la Casa da
gioco, ma perché soprattutto non la vuole il potere politico.
Questo lo sappiamo da tempo ed è perché al potere politico
interessa avere la possibilità di far assumere alla Sitav i
raccomandati dei partiti, che sono in genere i partiti di
maggioranza e che hanno più potere. In questo momento sembra che
vada per la maggiore il partito del garofano, in altri momenti sono
andati per la maggiore altri partiti, comunque la prassi è quella
della lottizzazione, delle assunzioni clientelari, delle assunzioni
raccomandate: è una situazione scandalosa e vergognosa che si
protrae da tantissimo tempo. Io mi sorprendo quindi che la Giunta
sia venuta in Consiglio proponendo una serie di clausole per la
nuova convenzione senza dire nulla rispetto alla questione della
regolamentazione delle assunzioni.
Quando questo problema è stato sollevato in commissione, è stato
sollevato anche dalle organizzazioni sindacali, e viene riproposto
continuamente dall'opinione pubblica che è scandalizzata dal mo-do
in cui ci si comporta per le assunzioni presso la Casa da
gioco.
Io mi sono anche sorpreso che il Gruppo del PDS, che in passato
ha sempre dedicato attenzione e dai banchi della minoranza ha
sottolineato la necessità di moralizzare questa situazione, non
abbia proposto niente rispetto all'attuale problema.
Questo è un ulteriore motivo per cui propongo questo
emendamento. Credo inoltre fondamentale che sia risolto in tempi
brevi, perché non è più accettabile che parta una nuova convenzione
che permetta di continuare nell'attuale vergognoso sistema di
assunzione.
Presidente
Ha chiesto la parola il Consigliere
Maquignaz, ne ha facoltà.
Maquignaz (AI)
Intervengo per dire semplicemente
che noi condividiamo perfettamente e pienamente l'emendamento
presentato dal Consigliere Riccarand per quanto riguarda la
regolamentazione delle assunzioni presso la Casa da gioco. Credo
sia giunto il momento di porre fine ad uno spettacolo indecoroso
che ha suscitato la riprovazione dell'opinione pubblica e della
comunità valdostana.
Ormai sappiamo tutti che la raccomandazione per il Casinò è
diventata quasi un mito per una parte della popolazione valdostana
e questo è un fatto estremamente negativo. Certamente, come ha
ricordato il Consigliere Milanesio, non si tratta di essere
moralisti o di voler portare avanti una morale "bacchettona", però
credo che ci voglia un minimo di dignità anche nelle assunzioni e
quindi ribadisco la necessità di regolamentare le stesse in maniera
improcrastinabile.
Presidente
Ha chiesto la parola il Consigliere Bich di
Autonomia Socialista, ne ha facoltà.
Bich (Ind)
Prego non aggiungere le sigle o le
denominazioni dei partiti politici.
Presidente
Mi hanno appena chiesto di aggiungerle.
Saprò adeguarmi alla volontà di ognuno.
Bich (Ind
)
Per quanto riguarda il punto della
regolamentazione sulle assunzioni presso la Casa da gioco, mi
sembra che questo sia un emendamento di buon senso; ben sapendo
anche ciò che è successo nel passato.
Io ricordo che, quando ero Presidente del Consiglio, ho avuto
modo più volte di sollecitare presso la commissione specifica, alla
com-missione paritetica Sitav - Regione, la definizione del
regolamento, però si vedeva che in quella commissione i lavori
erano bloccati perché nessuno li voleva portare avanti
seriamente.
Questo fa pensare ad un altro aspetto che è emerso ieri nel
dibat-tito, cioè quello di non aver mai fatto rilevare nulla alla
Sitav. Un rilievo che si poteva e si può fare è che la Sitav non ha
equa distanza e non ha imparzialità verso le forze politiche
presenti in Consiglio regionale. Cioè, verso alcune forze ha dei
trattamenti di favore nella specifica materia delle assunzioni,
mentre verso altre è estremamente avara e di una grettezza
assoluta.
Queste mie dichiarazioni non sono solo personali ma di dominio
pubblico. Io ho fatto comunque delle interrogazioni per capire
meglio, anche se è ben inteso che tutti noi amministratori, in
questo strano rapporto che ci trova in un microcrosmo come il
nostro, siamo prima o poi delegati a segnalare a grosse aziende
elargitrici di lavoro.
Segnalazioni ne abbiamo fatte tutti, ma l'efficacia di queste
segnalazioni è molto variegata, è molto proteiforme. Ci sono coloro
che segnalano e in un attimo le vedono concretizzate. Non sono
quindi più segnalazioni ma c'è un rapporto di causa-effetto, un
rapporto di stretto legame fra chi le esegue e chi le propone.
Sono successe cose strane su questo argomento, perché spesso
questi sistemi sono stati usati come clava nella dialettica
politica. La nostra piccola formazione, che ha avuto il successo di
essere un momento fa nominata dal Presidente del Consiglio e che si
chiama "Autonomia Socialista", si è vista sparire sotto gli occhi
un vicepresidente proprio per una questione del genere. Questo
perché questa persona senza lavoro per tanto tempo, all'improvviso
si è trovata a beneficiare di un posto alla Sitav. Chi l'ha
mandata? Chi lo sa! So che la lettera di dimissione ed anche di
monito, perché veniva riportato il preciso monito di non essere più
nominato; era una lettera con gli stessi caratteri tipografici
delle lettere del PSI...
Ecco che allora sulle questioni delle assunzioni ci sarebbe
senz'altro qualcosa da dire. Inoltre vorrei aggiungere su quanto
dice Riccarand (
...niuria lex...
) - qui ci sono consiglieri
segretari che una volta all'anno festeggiano gli "assunti Sitav",
la chiamano "nas", nucleo aziendale, un club ristrettissimo di
amici intimi dove a volte si può essere invitati, a questo agape, a
seconda delle simpatie. Questa è veramente un'indecenza; non c'è
equidistanza da parte della società Sitav nei confronti
dell'Amministrazione regionale.
Si è sempre parlato di imparzialità dell'amministrazione
pubblica, però a imparzialità dell'amministrazione pubblica
dovrebbe corrispondere imparzialità Sitav. Saltano così tutte le
simmetrie; mi sembra quindi indispensabile che nella trattativa per
l'assegnazione del Casinò di St. Vincent sia aggiunta questa
clausola, ma non come veniva messa prima, ma che sia recepita
bilateralmente e subito per evitare un proliferare di feste e di
club, che comunque hanno la loro notevole efficacia elettorale.
Io voterò a favore di questo emendamento, perché mi sembra sia
il minimo degli atti dovuti, a nome di Autonomia Socialista, anche
per aver preso la clava sulla testa.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Io credo che questa sia una questione
molto importante: non è una questione finanziaria ma una questione
di carattere morale. E' una questione di trasparenza, di equità, di
dignità e di decenza. Quanto ha detto il Consigliere Bich si sa per
sentito dire; io personalmente non sapevo della festa degli
"assunti socialisti alla Sitav". E' una nota di colore che non mi
sorprende e che si intona con il personaggio che attualmente è il
Segretario del PSI e con tutta una serie di "andazzo" che abbiamo
visto.
Abbiamo visto inoltre una serie di esponenti che hanno dato più
o meno una mano al comitato olimpico e che in seguito hanno fatto
carriera al Casinò e sono poi stati assunti. Fanno i portaborse del
Segretario del PSI e assunti Sitav e così via: siamo a un livello
indegno. Io su questo non credo che la maggioranza dei singoli
gruppi possano cavarsela con il silenzio o dicendo: "Votiamo
contro". Dovranno spiegare il motivo per cui votano contro e che
cosa intendono fare su questo punto. Io chiedo ai gruppi della
maggioranza di esprimersi, chiedo anche al Gruppo dell'Union
Valdôtaine che esprima il proprio parere su questo emendamento,
perché su questa questione tutti siamo chiamati ad assumerci degli
impegni, altrimenti la situazione vergognosa, che è descritta e che
conosciamo, continuerà.
Presidente
Ha chiesto la parola il Consigliere Milanesio;
ne ha facoltà.
Milanesio (PSI)
Non per fatto personale questa volta.
Vorrei solo brevemente, agli "immemori" e agli "ilari", che nello
statuto del Partito socialista esistono i nuclei aziendali e quindi
quelli che ritengono di essere legati da una comune fede politica e
che hanno un comune luogo di lavoro costituiscono nuclei
aziendali.
Questi nuclei aziendali eleggono i loro segretari e fanno
politica, per quanto possibile. Più di una volta all'anno questo
nucleo aziendale si riunisce e una volta all'anno fa un pranzo al
quale di solito vengono invitati il segretario e gli amministratori
regionali del partito. Basta un piccolo ristorante per poter fare
questo.
Se altre forze politiche avessero nel loro statuto un nucleo
aziendale e tenessero una riunione - non Riccarand perché gli
basterebbe probabilmente l'ufficio dei gruppi consiliari dove
lavora - ma se altre forze politiche decidessero di formare un
nucleo aziendale, credo che non basterebbe il "salone Gran
Paradiso" del Casinò di St. Vincent.
Quanto espresso è per chiarezza. Se poi qualcuno vuol fare dello
"humour",
dovrebbe ricordarsi, altrimenti glielo ricorderemo
in modo clamoroso e pubblico con documentazione, che alcune persone
assunte alla Sitav erano state raccomandate da un certo Presidente
del Consiglio.
Per quello che mi riguarda, in riferimento ad alcune questioni,
sono assolutamente estraneo, ma mi riservo di dimostrare quanto sia
fortemente mendace chi viene qui a fare delle osservazioni.
Presidente
Ha chiesto la parola il Vicepresidente BICH
per fatto personale, ne ha facoltà.
Bich (Ind)
Per le dichiarazioni appena
rilasciate... e poi non faremo più "fatti personali" perché
diventerebbe una polemica stracca.
A parte il fatto che i nuclei aziendali sono una cosa seria e
questi non sono nuclei aziendali ma sono club privati, i nuclei
aziendali sono aperti ai dirigenti di partito mentre questo club
non è aperto. Ho in mano la prova di quanto dico, per fatto
personale. Io non sono stato invitato a queste feste, né all'agape,
né alle altre riunioni, pur essendo dirigente, tra l'altro, di quel
Partito. Mi riferisco solo a quel Partito, poi ogni altro partito
si faccia la propria critica interna.
Per quanto riguarda le segnalazioni, come ho già detto, tutti ne
abbiamo fatte ma è l'efficacia che conta. Si possono fare
tantissime segnalazioni ad aziende che hanno otto-novecento posti
di lavoro con vari
tourn over
, soprattutto quando queste
segnalazioni sono state pretese per iscritto. Trovo strano che ci
sia una così stretta connessione fra le parole che dice adesso il
Capogruppo del Partito socialista e chi ha ricevuto queste
segnalazioni, che è il Presidente della Sitav, il quale ha preteso
che queste segnalazioni, relative a cassintegrati Cogne, a
disoccupati, successive alla cassa integrazione, venissero fatte
per iscritto.
Io posso portare le segnalazioni,... quello che non so è il
motivo per cui questi fatti siano di precisa conoscenza del
predetto. Questo giustifica ancora di più la stretta
connessione.
Andiamo a vedere i nomi, andiamo a vedere i fatti e gli
ante-fatti, le situazioni attuali e poi si capisce bene chi aveva e
chi ha il potere, chi ha le chiavi di quelle porte. Proprio perché
siamo in un microcrosmo e ci conosciamo tutti e quindi tutti
parlano, tutti affermano, tutti sottolineano, andiamo a vedere come
sono successe le cose e chi ha avuto efficacia in queste occasioni
ed allora verrà fuori un bel panorama.
La precisazione ed il fatto personale del collega è l'unico vero
e reale atto di umorismo nero che abbiamo sentito oggi in
Consiglio.
Presidente
Ha chiesto la parola il Consigliere Aloisi; ne
ha facoltà.
Aloisi (PSI)
Io devo essere sincero dicendo che sono
alquanto disgustato, in questo Consiglio, dall'atteggiamento di
alcuni colleghi consiglieri. Lo sono per il modo con cui viene
fatta politica qui dentro. Io ricordo nel passato che quando su
quei banchi della maggioranza risiedevano altre forze politiche che
detenevano il potere effettivo, quindi anche tutte le accuse che
sono state mosse adesso sulla questione della gestione-assunzione
in vari enti, tra cui il Casinò di St. Vincent, allora erano altre
forze politiche a gestirle, e qualche consigliere che oggi si erge
a moralista non ha mai avuto l'accortezza o il pudore di alzarsi e
criticare, facendo le stesse accuse che vengono fatte oggi alle
forze politiche di allora.
Oggi, per un fatto prettamente politico che non ha niente a che
vedere con quello che è poi l'oggetto reale della questione,
soltanto per strumentalizzazione, si ergono a paladini della
moralizzazione e della moralità.
Questo è vergognoso e lo è ancora di più quando un personaggio
che ha militato per tanti anni in un partito politico, e mi
riferisco chiaramente al collega Bich, sistematicamente in ogni
Consiglio debba esserci sempre un continuo attrito con il suo ex
partito o il suo ex segretario. Io ritengo che il collega Bich sia
sufficientemente intelligente da capire che è ora di smetterla con
questi attacchi di carattere personale.
Noi qui stiamo facendo politica e dobbiamo fare politica seria,
non dobbiamo continuamente porre il divario o l'attrito politico
sulle questioni di carattere personale. Questo è umiliante non
soltanto per chi propone o si comporta in questo modo ma
soprattutto per l'intero Consiglio. Sono due o tre giorni
dall'inizio del Consiglio che sistematicamente notiamo questi colpi
bassi, queste frecciate. Scopriamo che le accuse mosse al
Segretario del PSI, di essere colui che fa assumere al Casinò certi
personaggi, sono infondate e scopriamo poi che questi erano stati
raccomandati dal collega Bich, e allora cerchiamo di smetterla ed
invito questo Consiglio a fare politica seria, finendo con queste
bassezze che sminuiscono il valore di questo Consiglio.
Presidente
La parola al Vicepresidente Stévenin, ne ha
facoltà.
Stévenin (UV)
Io credo che innanzi tutto bisogna
felicitarsi con il collega Aloisi perché finalmente in questi due
giorni ha ripreso la parola e l'iniziativa. E' vero che è in difesa
della nuova "casa" di cui oggi fa parte, però ce ne felicitiamo.
Prendo la parola per dire che noi esprimiamo il nostro parere
favorevole all'emendamento proposto dal Consigliere Riccarand,
aggiungendo, tra l'altro, che anche in commissione, quella
famigerata commissione che non ha poi più potuto operare, perché in
un certo Consiglio non è stato possibile eleggere i sostituti degli
assessori dimissionari, anche allora avevamo chiesto di sospendere
le assunzioni al Casinò in attesa di definire il regolamento.
In quella data avevamo chiesto l'elenco di tutti gli assunti,
che però non è mai stata esaudita, nel senso che la società non ce
l'ha mai mandato, così come ha posto un diniego rispetto alla
richiesta di bloccare le assunzioni. Inoltre ci erano pervenute
segnalazioni che ultimamente venivano fatte delle assunzioni anche
da fuori Valle, senza neppure la residenza in Valle, cosa che
denunciamo anche oggi in questa sala di Consiglio regionale.
In verità problemi ce ne erano stati e non pochi relativamente
soprattutto ad un aspetto, vale a dire tra un settore e l'altro che
venivano definiti "passaggi interaziendali", all'interno delle
stesse società che fanno parte della Sitav, proprio perché c'erano
delle remore da parte degli stessi sindacati interni, ed è stato
uno dei problemi che ha bloccato la trattativa, cioè l'accordo con
le organizzazioni sindacali interne, ai fini di permettere il
passaggio interaziendale.
La verità è che sul problema principale, quello relativo alle
assunzioni dirette, tutti sappiamo che su questo non c'è stata la
possibilità di fare breccia, proprio perché sappiamo che viene
utilizzato un metodo molto discutibile, che è quello relativo alle
assunzioni come contasoldi, per cui viene definito questo un tipo
di lavoro ad alta garanzia, sicurezza, che viene richiesta al
dipendente da parte della società, e pertanto questo è uno
strumento attraverso il quale si entra e poi si viene collocati a
seconda della volontà della direzione nei vari comparti della
società Sitav.
Queste erano le ragioni per cui già in passato noi avevamo
cercato di fare presente una situazione strana all'interno del
Casinò di Saint Vincent e per cui riteniamo che oggi sarebbe logico
che tutto il Consiglio si esprimesse per fare un attimo di
verifica, per bloccare la situazione, per poi poter iniziare di
nuovo ad assumere all'interno di questa società. Queste sono le
ragioni che ci portano a votare l'emendamento proposto da
Riccarand.
Presidente
Ha chiesto la parola il Consigliere Lanivi,
ne ha facoltà.
Lanivi (AI)
Io vorrei solo fare alcune annotazioni
per portare questo dibattito sull'emendamento proposto dal
Consigliere Riccarand nel suo alveo più vero, e cioè non si tratta
di un intervento di tipo moralistico, ma investe piuttosto il
rapporto tra pubblico e privato. Se non si ha in mente questo si
rischia di non capire appieno il significato di questo tipo di
operazione. Si tratta di stabilire e di accettare delle regole di
un paese moderno e civile che vedano il "privato" con le sue
libertà e le sue responsabilità e il "pubblico" con la sua libertà
e la sua responsabilità.
Se lasciamo ombre e spazi di manovra per cui possa crescere una
commistione "pubblico" e "privato" senza regole, l'unica
conseguenza che ne deriva è di questo tipo: una classe politica che
non decide e non è in grado di svolgere le sue funzioni perché ha
bisogno e ottiene del consenso dal "privato" in modo anomalo,
rinuncia al governo per gestire dei posti di potere o di
sottogoverno o di assunzioni, e un "privato" che agisce in maniera
anomala, perché sa che il suo rischio imprenditoriale in qualche
maniera viene ridotto, perché può chiedere partite o pagamenti di
cambiali a forze politiche che ritengono di poggiare il loro
consenso più che su progetti e programmi su consenso raggiunto in
maniera anomalo.
Questo è un problema generale di tutto il paese che non investe
solo i politici o la classe politica, ma anche il singolo
cittadino, perché finché accetta o patteggia il proprio posto di
lavoro con una posizione politica, credo che nessun regolamento
potrà modificare un'atteggiamento che porta però il paese a stili
mafiosi, anche se non in maniera violenta o con degli atteggiamenti
esternati, però il sistema è di tipo mafioso.
C'è una classe politica che non governa e un mondo
imprenditoriale deresponsabilizzato. Io attribuisco e voglio
sottolineare che questo è il fondo del problema; non tanto quello
di stabilire o pensare di stabilire delle strane forme di
percentualizzazioni od altro: il fatto è di costume. Sappiamo che
però se una classe politica rinuncia almeno a dare dei segnali, non
può pretendere che l'insieme della società poi non reagisca in modo
violento o crescano dei fenomeni molto negativi per la crescita di
un paese civile che aspira ad entrare nell'Europa della
civiltà.
Presidente
Ha chiesto la parola il Presidente della
Giunta, ne ha facoltà.
Bondaz (DC)
Io già ieri avevo detto che avremmo votato
contro l'emendamento del Consigliere Riccarand. Questo però non
vuol dire assolutamente che la Giunta, nel corso delle trattative,
non terrà conto di queste osservazioni che sono avvenute in
Consiglio.
Presidente
Se c'è ancora qualche Consigliere intende
prendere la parola, altrimenti passiamo a votazione
sull'emendamento n. 4 presentato dal Consigliere Riccarand.
Esito della votazione:
Presenti: 35
Votanti: 35
Favorevoli: 17
Contrari: 18
Il Consiglio non approva
Presidente
Passiamo alla discussione sull'emendamento n. 5
presentato dal Consigliere Riccarand, di cui do lettura:
Emendamento Aggiungere, al termine del punto 2, della parte
deliberativa, il seguente punto:
Tutte le attività di gioco dovranno essere gestite direttamente
da un'unica società.
Presidente
Ha chiesto la parola il Consigliere Riccarand
per illustrare l'emendamento
.
Riccarand (VA)
Questo emendamento affronta un altro
punto molto delicato di cui non ho trovato nessun accenno nella
bozza di deliberazione proposta dalla Giunta al Consiglio. Questa
questione invece è stata più volte sollevata da commissioni, dalle
organizzazioni sindacali, e riguarda il fatto che attualmente
l'attività all'interno della Casa da gioco è gestita da due società
diverse. L'origine della presenza di due società sappiamo che è
riconducibile al contratto fatto nel 1981-82 fra Regione e Saiset
per l'introduzione dei giochi americani. Tuttavia, oggi la
situazione è completamente modificata rispetto alla situazione che
si presentò nel 1981, quando venne introdotta la Saiset.
Ricordiamo tutti che la Saiset venne presentata come una società
nuova che, non solo non aveva niente a che fare con la Sitav, ma
che anzi era in concorrenza con la stessa; per cui da una parte
c'era la Sitav che doveva gestire i giochi francesi tradizionali e
dall'altra la Saiset per i giochi americani e le
slot
machines
ecetera. In conseguenza di questa impostazione che poi
si è rivelata infondata, perché si è scoperto che in realtà gli
azionisti Saiset erano azionisti Sitav, c'era una commistione. Si è
poi scoperto che la Saiset era sostanzialmente una emanazione degli
allora amministratori della Sitav.
Quindi la Regione è stata raggirata perché sicuramente in
Consiglio è stata presentata una realtà diversa da quella che era,
e questo fra l'altro è stato poi oggetto dell'inchiesta del 1983:
gli arresti e tutte le vicende successive. Fra l'altro in
quell'occasione vennero previste delle percentuali notevolmente
differenti rispetto agli introiti spettanti alla Regione, cioè fra
gli introiti dei giochi tradizionali e gli introiti dei giochi
americani.
Una differenza notevole, che poi si è rivelata in sostanza priva
di giustificazioni con un danno notevole per l'Amministrazione
Regionale; una sorta di truffa nei confronti della Regione, che è
andata avanti per anni e che fra l'altro ha indotto la Corte dei
Conti ad avviare dei procedimenti anche di responsabilità nei
confronti di amministratori della Regione, procedimenti ancora
pendenti, proprio perché si è creata una situazione di ingiusto
favore nei confronti di una società rispetto all'altra e comunque
con danno per la pubblica amministrazione. Successivamente queste
percentuali così divaricate sono state due volte ritoccate e
riviste, dopo l'avvio dell'inchiesta della magistratura, dal
Consiglio ed è stata ridotta la forbice, comunque questa forbice è
rimasta ed ingiustificata.
La convenzione con la Saiset è stata revocata dal Consiglio con
provvedimento che non ha precedenti nella storia delle vicende di
questo Consiglio e la gestione dei giochi americani è stata
affidata ad una nuova società, la Sisat, che è una società cento
per cento Sitav (almeno sembra da quanto ci è stato detto).
E' chiaro che tutti i motivi per cui inizialmente era stata
giustificata questa presenza di due società, ora non esiste più.
Sarebbe veramente grave rifare una convenzione in cui noi abbiamo
società diverse che gestiscono un'unica attività, con magari un
solo obiettivo che potrebbe rimanere in piedi e di carattere
antisindacale, e cioè di impedire o di ostacolare, non so in che
modo, comunque di rendere più difficile una sorta di aggregazione
di lavoratori che comunque sanno benissimo di fare parte della
stessa società, che si chiami con un nome o con l'altro.
Quindi io credo che sia necessario fare un'operazione di
chiarezza, di precisione, di superamento di una situazione che
oltre a non essere chiara non è neppure positiva, e quindi andare
verso un'unica società che gestisce quanto meno la parte dei
giochi; poi già ci sono società separate per quanto riguarda
l'aspetto della gestione degli alberghi, del centro congressi, ma,
per quanto riguarda quanto meno la gestione dei giochi, è chiaro
che bisogna ci sia un'unica società. Credo che anche questo sia un
punto estremamente importante; mi sembra inopportuno che non sia
fatto un richiamo a questo aspetto già in questa delibera che dà la
delega alla Giunta, ma emanando alcuni indirizzi, e credo che
questo sia un indirizzo fondamentale che il Consiglio deve
esprimere nei confronti della Giunta perché svolga una trattativa
che porti risultati positivi.
Presidente
Ha chiesto la parola il Consigliere
Chenuil; ne ha facoltà.
Chenuil (PCI-PDS)
Questo emendamento era già stato
presentato nell'ultima riu-nione della quarta Commissione e dopo
ampia discussione in seno alla maggioranza si è deciso di sentire
ancora una volta a tale proposito le forze sindacali e quindi di
prendere in considerazione questo emendamento nella stesura del
contratto stesso.
Presidente
Se nessuno intende prendere ancora la parola,
possiamo procedere a votazione sull'ultimo emendamento presentato
dal Consigliere Riccarand, esattamente il n. 5.
Esito della votazione:
Presenti: 35
Votanti: 21
Astenuti: 14 (Andrione, Agnesod, Faval, Louvin, Maquignaz,
Marcoz, Mostacchi, Perrin, Rollandin, Stévenin, Vallet, Viérin,
Voyat e Gremmo)
Favorevoli: 3
Contrari: 18
Il Consiglio non approva
Presidente
Do lettura del primo emendamento proposto
dal Presidente della Giunta.
Emendamento Dopo il punto 3) della parte dispositiva della
deliberazione è aggiunto il seguente nuovo punto:
4) di prorogare, al solo scopo di consentire il corretto
espletamento della trattativa e di tutti gli adempimenti necessari
per l'approvazione del nuovo contratto di concessione, fino alla
data del 31luglio 1992:
a) la concessione alla società Sitav S.p.A. dei giochi
tradizionali alle stesse condizioni contrattuali previste dalle
seguenti convenzioni:
Rep. n° 5099 in data 16 febbraio 1978
Rep. n° 5405 in data 7 agosto 1979
Rep. n° 7612 in data 15 maggio 1986
b) la gestione dei giochi americani affidati alla Sitav S.p.A. e
per essa, di comune accordo, alla SISER S.p.A. alle stesse
condizioni contrattuali previste dalla convenzione Rep. n° 7882 in
data 12 dicembre 1986.
Presidente
Il Presidente della Giunta illustra
l'emendamento.
Bondaz (DC)
Credo ci sia poco da illustrare perché
l'emendamento mi sembra sufficientemente chiaro. Qualcuno ieri,
parlando di questa proroga, ha parlato di mancanza di correttezza,
di fallimento,... tutte parole di questo genere.
Ora io credo nella responsabilità politica e che ogni
consigliere, nella sua veste, può pensare, dire e proporre. Faccio
solo una osservazione e mi chiedo quale irresponsabilità politica
ci sia da parte dei consiglieri regionali se non si passasse ad una
proroga di questa convenzione, perché significherebbe lasciare la
gestione della Casa da gioco in una situazione assolutamente
inaccettabile da un punto di vista giuridico e della gestione con,
naturalmente, danni non indifferenti nei confronti della stessa
Regione.
A questo emendamento io avrei voluto aggiungerne un altro che
non ho presentato, ma che dico in aula perché non ritenevo corretto
presentarlo, non avendo avuto la possibilità di un'accettazione da
parte della società concessionaria. In relazione al contratto che
eventualmente andremo a fare nel futuro, i suoi effetti avrebbero
avuto valenza dall'8 febbraio 1992.
Questo perché mi sembra sia giusto e comunque noi chiederemo
venga inserito nella eventuale convenzione. Ripeto di non avere
inserito l'emendamento perché non avrebbe avuto valenza di nessun
senso, non avendo avuto, a monte, l'accettazione da parte della
Sitav, in quanto impossibilitata a convocare il consiglio di
amministrazione
"ad oras",
per cui non mi sono sentito in
grado di presentare questo emendamento che sarebbe stato di
"Seulement du blanc manger"
. Io chiedo pertanto che il
Consiglio, per quanto lo riterrà, di approvare questo emendamento
che va solo ed esclusivamente nell'interesse dell'Amministrazione
regionale.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Questo emendamento è la conferma della
gestione fallimentare da parte della Giunta regionale, della
maggioranza, in merito al rinnovo della convenzione. La scadenza
del 7 febbraio è nota alla Giunta da alcuni mesi, ed è nota da
anni; era compito di una Giunta responsabile assumere tutti gli
atteggiamenti e tutte le iniziative perché si potesse arrivare nei
tempi dovuti al rinnovo della convenzione.
Questa Giunta, invece, si è sempre mossa in ritardo e sempre
dopo sollecitazioni precise da parte della minoranza - ci sono
tutti gli atti del Consiglio a dimostrarlo - ed ha tenuto la
documentazione ferma per dei mesi prima di sottoporla agli organi
competenti per l'esame. Quindi, se oggi arriviamo con notevole
ritardo - tant'è vero che si propone una proroga di quasi sei mesi,
non di trenta giorni - questa è una precisa responsabilità che
indica una incapacità da parte di questa Giunta di organizzarsi per
far continuare i lavori, prevedere di giungere tempestivamente alle
scadenze programmate da anni.
Questa è una convenzione che risale, nella sua struttura
fondamentale, al 1977; sono quattordici anni, e dopo quattordici
anni non siamo capaci a giungere tre, quattro o cinque mesi prima
del rinnovo per decidere cosa vogliamo fare, ma dobbiamo aspettare
l'ultimo giorno e poi decidere per una proroga di sei mesi, su una
situazione, quella della Sisar, che è già di proroga, essendo già
scaduta alla fine del 1991.
Il mio voto è quindi contrario a questo emendamento, contrario
al metodo inaccettabile che ha seguito la Giunta nella procedura
per il rinnovo di questa convenzione.
Presidente
Ha chiesto la parola il Consigliere
Rollandin; ne ha facoltà.
Rollandin (UV)
Je crois que l'analyse qui a été faite
pour justifier cet amendement ne peut pas être partagée. Il
suffirait à ce propos de reprendre le document qui avait été
présenté même par la Bain Cuneo, là où on avait présenté des temps
pour arriver à un certain résultat.
Autrement là aussi il y a une aptitude un peu contradictoire:
d'un côté on nous a assuré qu'on ira améliorer les conditions - ce
sont les paroles que j'ai entendues - mais en même temps on vient
de nous dire que la société qui gagnera - et très probablement ce
sera la Sitav - n'a pas accepté de prévoir une formule qui
puisse... peut-être j'ai mal compris!
J'avais compris che la Sitav n'avait pas accepté de mettre une
formule qui pouvait récupérer les avantages que le nouveau contrat
pourrait donner.
Tout de même je crois que si le nouveau contrat devait améliorer
les recettes ou le pourcentage des recettes pour l'Administration,
c'est évident qu'il y aurait un endommagement pour l'Administration
régionale. C'est évident! Alors les mois qui passent depuis février
jusqu'au moment où l'on arrivera à cette convention, nous font
perdre de l'argent. En termes de pourcentage, c'est évident!
Je crois que des raisonnements analogues ont déjà été faits;
quelqu'un doit me dire la raison pour laquelle on est arrivé à un
résultat de ce genre, sachant clairement qu'il fallait présenter au
Conseil des motions, des interpellations - comme Riccarand a
rappelé - qui l'engageait a présenter en temps utile les documents
pour ne pas déplacer les termes de la convention.
Le problème se pose même d'un point de vue économique, qui
appuie sur la responsabilité de qui arrive à cette condition. Je
demande donc de savoir si l'on a la possibilité de répondre à ces
questions. Je crois qu'en tenant compte des effets de cet
amendement, on votera contre cette proposition.
Presidente
Ha chiesto la parola il Presidente della
Giunta, ne ha facoltà.
Bondaz (DC)
E' probabile che su questo argomento non
ci capiamo nel modo più assoluto: o mi spiego male o qualcuno fa
finta di non capire. Io non ho mai detto che la Sitav ha dichiarato
di non essere d'accordo a mettere una clausola di questo genere; ho
detto soltanto che la Sitav non aveva la possibilità
"ad
oras"
di convocare il Consiglio di amministrazione per dare
un'accettazione a questa proposta. Ed è ben diversa
dall'interpretazione che ha dato il Consigliere Rollandin.
Comunque, il Consiglio stia tranquillo che questa Giunta, per
questo motivo, non finirà davanti alla Corte dei Conti, perché
questa clausola verrà inserita, volente o nolente, da parte della
società Sitav, che, tra l'altro, sia pure con lettere ma non con la
decisione che mi sembrava più logica essere quella del consiglio di
amministrazione, ha dato la sua accettazione verbale a questa
clausola.
Evitiamo quindi di travisare ciò che si dice. Io credo che se
questo emendamento non verrà approvato, i consiglieri regionali
avranno una responsabilità politica.
(...Interruzione...)
Bondaz (DC) ...Io sono stato zitto e ti prego di stare zitto,
Riccarand. Non ti ho mai interrotto anche se le cose che hai detto
non mi piacciono. Ti prego, per correttezza, di fare
altrettanto.
Credo, inoltre, assolutamente - che vi piaccia o no - che questo
atteggiamento è deresponsabilizzante nei confronti
dell'Ammini-strazione regionale, e questo è veramente una
responsabilità politica che si assumono i gruppi consiliari nel
votare contro questo emendamento.
Presidente
La parola al Consigliere Rollandin; ne ha
facoltà.
Rollandin (UV)
Je repousse de la façon la plus ferme
l'aptitude que quelqu'un veut montrer dans ce Conseil. Les
responsabilités peuvent et doivent être prises par chacun et le
retard on ne peut l'attribuer aux forces de minorité. Si l'on doit
déplacer la convention de cinq ou six mois, ce n'est pas à cause
des forces de minorité.
Pour d'autres raisons, jusqu'à présent on n'a pas pris en
considération la
"Curoconto"
. Je n'ajoute rien, car je le
ferai au moment dû. On ne peut pas, à ce moment, ne pas souligner
que l'aptitude de renvoyer est de la majorité.
Presidente
A questo punto direi di non chiedere
ulteriormente la parola. Vi chiedo veramente di fare attenzione
allo svolgersi del dibattito. La votazione è aperta.
Esito della votazione:
Presenti: 34
Votanti: 33
Astenuti: 1 (Gremmo)
Favorevoli: 18
Contrari: 15
Il Consiglio approva.
L'emendamento proposto dal Presidente della Giunta è
accettato.
Abbiamo esaurito la discussione sugli emendamenti. Prima di
passare alla votazione sul deliberato al punto n. 21, c'è ancora
spazio per eventuali dichiarazioni di voto. La parola al
Consigliere Maquignaz.
Maquignaz (AI)
Inizio con la mia dichiarazione di
voto essendo molto breve. La maggioranza è riuscita a fare un po'
quello che ha voluto, non ascoltando nel modo più assoluto e per
nulla quelle che sono state le osservazioni e le istanze delle
forze politiche che compongono l'opposizione. Bisogna dire che il
dibattito consiliare ha visto vincente, nell'ambito delle forze
politiche che compongono la maggioranza, le tesi del Consigliere
Milanesio e ha visto i suoi commenti, le tesi, e ha nessuno è
spiaciuta la tesi del Presidente della Giunta, Avv. Gianni
Bondaz.
Prendiamo atto quindi che la maggioranza non è stata capace e
non ha voluto, oltre a quanto già detto, comunicare tra l'altro la
li-sta nominale degli azionisti riferita alla data odierna, né ha
voluto comunicare l'eventuale patto di sindacato esistente
all'interno del-la Sitav; non ha voluto quindi procedere prima
della votazione all'acquisizione di quei documenti necessari a
garantire tra-sparenza e affidabilità dell'azionariato. La
maggioranza è riuscita quindi, attraverso una melina durata lunghi
mesi e attraverso il rifiuto di rompere l'accerchiamento a priori
prima dell'inizio della trattativa, ad eliminare tutti i
concorrenti della Sitav.
D'altra parte che si sia perso tempo non l'ho dichiarato
soltanto io, ma lo ha ammesso lo stesso Consigliere Milanesio, il
quale tra l'altro ha detto: "Io faccio a meno di questo tipo di
fantasie", che sarebbero le fantasie del Presidente della Giunta,
il quale ha ritenuto di fare questo avviso pubblico.
Lo ha ritenuto in buona fede, pensando che magari avrebbe
ottenuto dei risultati, però lui non sapeva che ormai tutto il
gioco era stato programmato ed orchestrato per arrivare alla
proroga della convenzione, e la responsabilità della proroga dei
sei mesi cade esclusivamente sulle forze politiche che compongono
la maggioranza. Noi dell'opposizione su questo argomento non ci
assumiamo, riprendendo il discorso del Consigliere Milanesio,
nessuna responsabilità.
Detto questo, a me stupisce un'altra cosa, dopo quanto
dichiarato dal Consigliere Milanesio, che abbiamo perso del tempo.
In effetti, se abbiamo perso del tempo, "la responsabilità non è
mia" - dice Milanesio - ma delle forze politiche della maggioranza
che non hanno capito nulla praticamente, perché tanto la Sitav,
dice lui, è in una botte di ferro.
Ha addirittura la proprietà catastale dei terreni e delle
infrastrutture che sono intorno alla Sitav, per cui la Casa da
gioco non è più appetibile per nessuna società, quindi il discorso
che abbiamo fatto è prettamente inutile.
Mi stupisce però una cosa: che i rappresentanti delle altre
forze politiche in questo dibattito consiliare abbiano detto ben
poco. Non voglio provocare nessuno, però pensavo che un consigliere
come Bajocco, che sta ancora preparando l'intervento per la
dichiarazione di voto, glorioso erede del Partito comunista, ora
PDS, facesse sentire la sua battagliera voce; pensavo che il
Presidente della quarta Commissione, che, bisogna darne atto, ha
fatto il possibile per correggere gli errori contenuti nella
delibera proposta dalla maggioranza, avesse anche lui fatto sentire
la sua opinione che io ben conosco.
Pensavo anche che il Gruppo emocristiano non abbandonasse il
Presidente della Giunta, solo a difendere le sue tesi (anche se lui
è robusto). Ho visto però che ha fatto dei ragionamenti in buona
fede; pensavo che meritasse, forse, sul piano umano, una maggiore
considerazione.
Per quanto riguarda gli ADP, per carità, io credo che non vi sia
nulla da dire perché li conosco molto bene...In Consiglio è
importante non dire nulla... è importante saper parlare nelle
riunioni comunali dove ognuno può contare le fiabe che vuole.
Detto questo, come Autonomisti Indipendenti evidentemente noi
voteremo contro questa delibera, per il metodo con cui è stata
presentata, perché questo metodo ha creato della confusione e del
disorientamento. Siamo contrari anche per un motivo di sostanza,
perché tutto questo gran discutere durato sei mesi non ha portato
altro che ad una proroga della convenzione ed alla eliminazione
degli altri concorrenti, quindi
"les jeux sont faits et rien ne
va plus"
.
Presidente
Il Consigliere Segretario Gremmo, ne ha
facoltà.
Gremmo (UAP)
Io volevo motivare con tutta brevità le
ragioni per cui in parte mi sono astenuto e non ho partecipato e
perché poi alla fine mi asterrò su questa questione. Non nascondo
il mio grande imbarazzo di fronte alla sapienza tecnico-giuridica
manifestata da molti consiglieri. Per la verità è stato anche
simpatico vedere uscire da una specie di "letargo
vicepresidenziale" il collega Bich, accalorato finalmente, quasi
avesse una particolare attenzione rispetto a queste cose. Ho notato
inoltre che, non so se la parte sarda o la parte valdostana o la
parte socialista del suo essere, ha fatto sì che fosse
particolarmente competente in materia.
Io non ho questa competenza, non l'ho mai avuta, ma voglio
astenermi, anche se, premetto, non ho niente sulle scelte di questa
maggioranza, che sicuramente sono pregevoli, interessanti,
importanti, di sicuro ampio e lungo respiro, però io tutte le volte
che si parla di questa questione del Casinò, francamente ne voglio
uscire per un disgusto generale che ho per le bische. Voi lo
consi-dererete un discorso moralista e sbagliato perché ci sono
miliardi che entrano nelle casse regionali; sicuramente questo è
vero.
Leggevo l'altro giorno un articolo su "Le Peuple Valdôtain",
firmato da un ex missino diventato unionista, che sotto il titolo
di "Gremmo mente, Gremmo è un bugiardo", nell'articolo continuava
che nel 1983 l'Union Valdôtaine ruppe con Gremmo. Io effettivamente
ho dovuto ammettere che nel 1983 avevo rotto con l'U.V. e l'U.V.
aveva rotto con me, perché c'era questa questione del Casinò che
era saltata fuori, e io allora sostenevo, e non ho motivo di non
sostenerlo adesso, che la via dell'autonomia non passa per i tavoli
verdi.
E' una opinione di fondo, è come se uno, perché si trova in una
maggioranza di governo in modo transitorio, ad un certo punto
dovesse dire che a Roma ci sono i colli fatali e che da Roma
propaganda la civiltà. Siccome io ho sempre pensato che da Roma
propagandano al massimo gli scandali e la partitocrazia e le
imposizioni, sono convinto che i modelli sono modelli; tra l'altro
ho un'opinione che voglio manifestare ad alta voce e che non è una
critica ai colleghi che sono intervenuti e che con vivacità hanno
contestato le scelte che ha fatto l'attuale
Presidente
io
sono convinto, senza fare polemica, che se su quei banchi ci fosse
stata un'altra forza politica, capitava la stessa cosa e avrebbero
fatto esattamente le stesse cose.
Io non me la sento quindi di entrare nel merito, ma mi auguro
che vada tutto bene e che non ci siano problemi; però la strada
della Valle d'Aosta secondo me dovrebbe passare per
l'allontanamento della bisca: questa è una mia opinione che può
essere o meno condivisa. E' pur vero che dà lavoro e utili, però io
ho sempre pensato che l'idea di una determinazione che dovesse
portare ad essere coinvolti da questi milanesi o torinesi che
vengono qui a buttare soldi in un vizio, francamente non va a
genio. E' un discorso impopolare e mi rendo conto anche che non è
un discorso politico. Faccio torto alla vostra intelligenza dal
momento che voi siete tutti intelligenti ed io non lo sono, però
francamente su queste cose preferisco il più possibile rimanere
fuori.
Leggevo ieri sera quel vecchio libro con prefazione di Mafrica
sulla questione del Casinò e le opinioni politiche espresse
dall'allora Partito Comunista: mi piacevano, erano opinioni di
lungo respiro; non le ho colte in questo dibattito ma mi rendo
conto che le esigenze immediate impongono altre visioni rispetto
alle esigenze di lungo respiro. Siccome io però, con tutta onestà,
non ho più nessuna ambizione, avendole perse per strada, mi è
rimasta una sola cosa che penso di dire. C'è una fetta di Valle
d'Aosta, magari piccola, che forse non raggiungerà il quorum,
quando vi metterete d'accordo e farete lo sbarramento elettorale
per impedirmi di ritornare qua. Comunque non ha importanza: quella
fetta di Valle d'Aosta la pensa come me e cioè che l'autonomia può
essere una cosa diversa dai discorsi che io francamente non riesco
neanche a capire e che ho appena sentito.
Presidente
Ha chiesto la parola il Consigliere
Rollandin, ne ha facoltà.
Rollandin (UV)
La confusion du débat sur la
proposition que la majorité a posée pour le renouveau de la
convention sur les jeux est telle qu'il n'y aurait plus grand chose
à dire, mais permettez-moi de mettre l'accent sur deux aspects de
cette négotiation: le système de gestion de la négotiation et la
régularité.
On s'est présenté à cette négotiation avec une aptitude qui
drôlement répète l'histoire. Pour faire des rappels, je crois qu'on
est allé à la négotiation entre Administration régionale et
possible Maison de jeux, qui doit être gérée par une société, dans
une aptitude qui est très faible, malheureusement l'aptitude des
esclaves. Les possibles "colonisateurs" ont changé: ce ne sont plus
les Romains, mais les Milanais; pourtant l'aptitude qui a été
maintenue dans cette période ne fait pas honneur à l'autonomie
spéciale ni à celle qui devait être une position de force, compte
tenu que c'est l'Administration régionale qui va donner une
concession pendant neuf ans, qui deviendront douze.
Une série d'observations ont déjà été faites sur les temps qui
n'ont pas été respectés et sur le système qui théoriquement veut
enlever une série d'atouts à la Sitav. Tout le monde sait que la
société qui sort d'une gestion est la plus forte. Ce qui est plutôt
grave c'est que quelqu'un veut faire apparaître cette négotiation
comme un referendum pour voir qui est à faveur et qui est contre la
Sitav. Quelqu'un a dit que personne a fait des appréciations sur la
Sitav; je crois que ce n'était pas le cas aujourd'hui de faire ce
discours.
Qui a fait le chanteur de la Sitav l'a endommagée, car au moment
où l'on veut faire apparaître qu'on est en train de jouer un match,
on a modifié les règles. C'est là le grave de ce qui s'est passé
aujourd'hui dans ce Conseil: ce n'est pas le fait qu'à la fin ce
soit la Sitav à gagner, mais que les règles n'ont pas été
respectées. Pour se référer au
foot-ball
encore une fois,
c'est qu'on a employé
"la tecnica del fuori gioco"
avec un
juge qui n'était pas à même de gérer le match. En effet, on a
commencé à jouer et on n'a plus la possibilité d'avoir de
concurrence. De cette façon, on a pénalisé même la Sitav, car si
l'on donnait la possibilité à d'autres de participer et à la fin
avec mérites la Sitav gagnait, on aurait donné cours au principe
olympique
"l'importante è partecipare"
: ici
"l'importante
è vincere"
. Mais on le fait déjà avant la bataille.
Je regrette de devoir dire que ce n'est pas régulier! Il y avait
la possibilité de suivre des règles et, parmi celles-ci, la
transparence, mais cette règle n'a pas été respectée. Par contre,
on a mis hors jeu d'autres sociétés, qui n'étaient pas si
nombreuses, mais au moins deux pouvaient participer et à la fin
aurait gagné celui qui avait les atouts les meilleurs. Ici on a
déjà décidé qui doit gagner et on fait tous les efforts pour mettre
en paix la conscience de quelqu'un.
Il faut reconnaître que M. Milanesio a été sans doute efficace
dans son intervention. Il a dit: "J'avais et j'ai certaines idées;
quelqu'un avait des doutes. On a eu un
colpo di fantasia,
privata
, avec la Sitav. On a pensé de donner l'idée que
quelqu'un d'autres participe".
Je ne veux pas rappeler la question des
"nomine"
, où tout
le monde avait participé, mais on savait déjà les résultats. Ici on
a dit:
"Partecipate"
; mais on imaginait la
trattativa
privata
avec la Sitav. Dans cette logique on pouvait même avoir
des résultats meilleurs, drôlement et par paradoxe. Aujourd'hui
j'inviterais les collègues à réfléchir sur les possibilités que
l'Administration a encore par rapport à ce qui se passera d'ici à
la fin de juillet. Je me demande quel est le système de négociation
qui se posera entre l'Administration régionale et la Sitav. Quelles
sont les possibilités de dépasser la Sitav?
Si au contraire, en suivant une autre logique, il y avait une
commission qui allait tout de suite voir quelle est l'intention de
la Sitav, et si les réponses ne sont pas satisfaisantes, alors on
aurait un atout en plus. De cette façon, aujourd'hui nous avons
tout décidé sans rien décider. C'est là la raison de notre aptitude
négative par rapport à cette proposition. Je ne veux pas entrer
dans les détails, pour ne pas être trop long. Le regret c'est de
voir que quelqu'un veut transformer Saint Vincent in San Babila. Le
problème est délicat.
Quelqu'un a dit qu'il fallait faire attention aux communes et
aux communautés de montagne, mais ici quel est le poids, quelle est
la force de la commune? C'est inutile de l'écrire: elle n'aura pas
voix en chapitre. Voilà les raisons pour lesquelles on juge d'une
façon négative le système qui a été adopté et on est contraire à
cette délibération.
Presidente
Ha chiesto la parola il Consigliere
Bajocco, ne ha facoltà.
Bajocco (PCI-PDS)
Io non sono intervenuto nella
discussione generale perché secondo me non si tratta di essere pro
o contro questa società, ma dobbiamo augurarci che
quest'amministrazione sappia fare una convenzione nell'interesse
della Regione. Quando questo problema si è iniziato a discuterlo,
il nostro Gruppo, facente parte di questa maggioranza, aveva detto
di fare un diverso taglio; eravamo contrari alla trattativa privata
e volevamo incaricare delle società che ci dessero delle
soluzioni.
Da lì è partito l'incarico alla società "Bain Cuneo" dove la
stessa ha dato delle risposte. Immediatamente, come Partito
Democratico della Sinistra, abbiamo messo in piedi una commissione
dove si è esaminato, studiato e ascoltato le osservazioni e letto
la documentazione con gli incontri avuti con la "Bain Cuneo". Hanno
stilato dei documenti che vanno in questa direzione e il Presidente
della commissione, facendone parte, li ha quindi portati
avanti.
A mio avviso si dà un'immagine molto diversa dell'ultima
convenzione. Io penso che su questo problema sia stato detto molto,
ci sono state molte commissioni. In relazione al ritardo, io credo
che se, quando il presidente della commissione richiedeva certa
documentazione, si fosse provveduto subito e non a spiccioli, forse
questo ritardo nel provvedimento non ci sarebbe stato. A parte
comunque questo, noi siamo d'accordo sull'indirizzo di questa
delibera perché è orientato verso gli stessi indirizzi che il
nostro Partito ha portato avanti.
Qui si dice che anche questa società ha qualche trasparenza, ed
è vero, perché, guardando certa documentazione, notiamo che c'è una
parte del 50 per cento rispetto alle altre società che avevano
presentato domanda, notiamo che sull'affidabilità c'è il
palloncino, che è una parte bianca e una parte nera. Ma vedo anche
che le altre società che vi hanno partecipato hanno diversi
rotondini neri in varie parti. Forse sarà il meno peggio, ma mi
auguro che la Giunta sappia portare avanti una trattativa con la
Sitav, seria, coraggiosa, per l'interesse della nostra regione.
Sull'emendamento di Riccarand al punto 4 noi abbiamo votato
contro e lo abbiamo fatto per questa ragione: noi avevamo
presentato un emendamento che era analogo a questo, poi abbiamo
sentito il Presidente della Giunta e si è ritenuto di non
presentarlo perché ci ha dato una garanzia - come è stato appunto
detto in questo Consiglio - e che sarà tenuto conto di
quell'aspetto.
Sul problema della trasparenza sulle assunzioni, noi siamo
pienamente d'accordo: vogliamo evitare tutte quelle assunzioni che
si sono verificate sino ad ora e nel passato. Dobbiamo, se vogliamo
fare una convenzione nuova, in un modo diverso, dare un'indirizzo
diverso anche in questa maniera. E' per questa ragione che noi
voteremo a favore.
Presidente
Ha chiesto la parola il Consigliere Ricco,
ne ha facoltà.
Ricco (DC)
Ringrazio tutti gli intervenuti che, a mio
modesto avviso, hanno portato un notevole contributo alla
discussione su questa delibera. Sono state espresse delle valide
riserve e preoccupazioni che possono essere condivise. Noi comunque
voteremo la delibera in quanto da un'attenta lettura emerge che la
Giunta regionale viene autorizzata ad avviare, cioè ad iniziare, la
trattativa privata, singola, con la Sitav, rispettando però le
condizioni descritte nella delibera stessa, che termina affermando
di rinviare a successivo provvedimento, in caso di esito positivo,
della trattativa privata, l'approvazione del contratto di
concessione alla Sitav della gestione della Casa da gioco. Si
chiede la proroga di sei mesi per poter meglio definire la
convenzione Sitav, nell'interesse esclusivo della Regione e siamo
convinti anche che il tutto si potrà concludere anche in tempi più
brevi.
Presidente
Ha chiesto la parola il Consigliere
Riccarand, ne ha facoltà.
Riccarand (VA)
Quando un segretario di partito. per
mesi e anni, sollecita a una società che gestisce un'importante
azienda, dei favori e ne trova corrispondenza, quale atteggiamento
potrà assumere nel momento in cui deve decidere se rinnovare o meno
lo stesso rapporto? Sicuramente assumerà un atteggiamento che
eviden-temente contraccambierà gli stessi favori ricevuti in
passato e questa sarà l'impostazione di fondo. Questo è il motivo
per cui la Sitav ha sempre continuato a gestire la Casa da gioco ed
ha sempre avuto i rinnovi per ogni trattativa privata ed è un
metodo che conosciamo da tempo, è il metodo che dopo quarantacinque
anni viene ancora ribadito in questa occasione.
C'è stato un breve diversivo di facciata, ma soltanto di
facciata, un avviso pubblico che è servito solo a mascherare
l'operazione, ma su cui non c'era nessuna intenzione di agire
concretamente, perché altrimenti oggi saremmo sicuramente qui a
decidere una trattativa plurima con almeno tre società con i
requisiti per poter partecipare ad una trattiva di questo genere, e
invece siamo nuovamente piombati nella tradizionale trattativa
privata.
Trattativa privata con una sola società che oltre tutto, in base
al minimo di indagine che è stato possibile fare con estrema
difficoltà in commissione e nonostante le reticenze e le resistenze
della Giunta, si è scoperto che è una società che non è
trasparente, di cui non conosciamo esattamente la composizione
azionaria, che non è affidabile per composizione azionaria e che ha
un azionariato "nero", così come è stato definito, che controlla
quasi la metà del capitale sociale e che in un futuro potrebbe anzi
avere il controllo della maggioranza del capitale sociale.
Si corre il rischio concreto di consegnare una realtà importante
come la Casa da gioco di St. Vincent, che è la più grande a livello
europeo e che quindi suscita una serie di appetiti molto precisi,
ad una associazione di persone con interessi molti affini con
ambienti della malavita. Questa è la realtà su cui noi ci stiamo
incamminando e su cui mi sembra non ci sia stato un atteggiamento
sufficientemente responsabile da parte della maggioranza di questo
Consiglio.
Giudizio quindi espressamente negativo da parte nostra su questa
scelta della trattativa privata ingiustificata. Grave giudizio
negativo anche sulle clausole che vengono poste alla base della
trattativa privata per la quale si delega la Giunta, la quale non
viene affiancata da nessuna commissione; inoltre non viene
assolutamente detto in che misura la Giunta poi si accorderà con le
Commissioni consiliari e con il Consiglio.
Le clausole che ven-gono poste sono secondo noi estremamente
deboli, gli obiettivi che vengono indicati sono inadeguati rispetto
alla rottura dell'accerchiamento; c'è soltanto del fumo ma nulla di
concreto.
Sul regolamento delle assunzioni non si dice niente di concreto
e di positivo, non si ha il coraggio di chiedere che si giunga ad
una società unica di gestione, non ci sembra che ci siano delle
volontà di cambiamento sostanziali rispetto alla situazione
attuale.
Ciò che rimane chiaro, ed è l'elemento che percorre comunque
ancora questa deliberazione, è il permanere della strategia Sitav,
della strategia così detta dell'ampliamento, dello sviluppo,
dell'espansione per fare del Casinò di Saint Vincent una realtà
ancora più grande, ancora più sovradimensionata rispetto alla
nostra regione, andando così ad accentuare tutta una serie di
fenomeni negativi che già abbiamo visto ben presenti.
Infine abbiamo questo emendamento, questa ulteriore decisione di
sei mesi di proroga, che costituisce un ulteriore regalo alla Sitav
e che bene indica qual'è l'atteggiamento irresponsabile da parte
della Giunta regionale.
Quindi il nostro voto è un voto contrario, non per motivi di
schieramento, ma perché siamo convinti che sicuramente questo
passaggio lo facciamo in modo sbagliato e in modo negativo rispetto
agli interessi della regione, rispetto agli interessi
dell'amministrazione pubblica.
Presidente
Ha chiesto la parola ill Consigliere Voyat,
ne ha facoltà.
Voyat (UV)
Solo per ribadire ciò che avevamo già detto
nel mese di giugno. In effetti nel resoconto degli interventi fatti
il 7 giugno 1991, nella seduta antimeridiana, noi dicevamo che con
quella specie di appalto proposto dalla Giunta regionale e la
maggioranza attuale, ci sarebbe stata una sola società in grado di
partecipare, questo grazie anche evidentemente ad alcuni
emendamenti presentati a quel momento dalla Giunta regionale, dove
c'era la riduzione di circa 150 miliardi di investimenti ridotti a
70, altrimenti già allora si diceva che nemmeno la Sitav avrebbe
potuto partecipare.
C'era stato poi un emendamento sollecitato da parte
dell'opposizione in cui si diceva che non si doveva chiedere che
fosse trasparente solo il 51 per cento dell'azionariato ma doveva
essere chiaro e trasparente il 100 per cento. Ora i dubbi che noi
avevamo a giugno si sono rinforzati, perché dove la società Sitav
era debole si è cercato di forzare per fare entrare nelle trattive
la stessa società Sitav, e dove altre società - forse andandole ad
analizzare ed ascoltandole come si sono ascoltate anche altre -
avrebbero potuto produrre della documentazione e quindi senz'altro
essere accettate per una trattativa.
Questo non si è fatto, si è usato invece un altro metodo essendo
più rigidi. Come appunto dicevo, già allora noi avevamo dei
sospetti che oggi si sono rinforzati; anzi abbiamo la certezza che
si voleva giungere solo alla Sitav.
Tenendo conto che già allora noi avevamo detto che non era solo
grave giungere alla Sitav, ma il fatto grave era per noi,
consiglieri regionali della Valle d'Aosta, il
"toupé"
che
aveva questa mag-gioranza di mettere in piedi tutto un gioco
piuttosto macchinoso, che gettava del fumo per far credere che si
facevano le cose chiare quando invece si facevano sporche, ma molto
sporche.
Molto meglio sarebbe stato, e lo dicevamo già allora e come lo
diceva ieri il Consigliere Milanesio, che si fosse detto fin
dall'inizio che le trattative sarebbero state fatte con la società
... tale dei tali... per questa motivazione, anziché cercare
marchingegni che avrebbero dovuto fare chiarezza nelle scelte dei
partners
con cui trattare. Si sono invece create difficoltà
ad alcune società e si cercava spudoratamente di agevolarne
altre.
Questo a me dispiace, anche perché si vuole sostenere di fare il
bene della Valle d'Aosta quando poi in realtà non è così, anzi i
benefici vanno ad altre persone che io però ancora non sono
riuscito ad identificare, anche se alcune accuse sono già state
fatte in Consiglio regionale.
Vorrei inoltre tranquillizzare il Consigliere Milanesio: quando
cerca di accusare altre forze politiche che hanno fatto pressione o
meno sulla società Sitav, diciamo solo che molti consiglieri qui
dentro sono nelle stesse condizioni di Bich.
Se sono state fatte delle lettere, erano sistematicamente
disattese; altri invece non hanno bisogno nemmeno di fare lettere e
sono stati presi molto più in considerazione.
Inoltre, quanto proposto in commissione nei vari emendamenti
della maggioranza che chiedevano la sospensione, uscendo ed
entrando, variando l'emendamento come voleva la Giunta regionale,
tutto questo ci dà la certezza di quanto noi dicevamo al mese di
giugno e avremo la possibilità, prima del mese di luglio, di
ridiscutere in Consiglio regionale, quando sarà sottoposto dalla
Giunta la bozza della convenzione, di ribadire che secondo la
logica noi non possiamo votare a favore di questo
provvedimento.
Presidente
Ha chiesto la parola il Consigliere Bich,
ne ha facoltà.
Bich
(Ind) Una breve dichiarazione di voto, visto
che c'è una specie di patriottismo di gruppo, per cui giustamente
ogni gruppo deve prendere la propria posizione.
Alla conclusione di questa cronaca di una concessione
annunciata, si potrebbe dire - molti hanno detto che alcuni
consiglieri molto pacifici hanno attivato la loro dialettica e la
loro effervescenza per questo argomento - che in effetti ho fatto
la mia parte, ho cercato almeno di farla così come la feci alcuni
mesi fa per un altro argomento importante, ma risolto in modo
altrettanto ambiguo come quello dei giochi olimpici, così come feci
la mia parte l'estate scorsa, allorché sul punto sempre centrale e
qualificante dei comportamenti dei gruppi politici - mi riferisco
alla legge sulle nomine - mi scaldai il sangue.
Questo perché, come dichiarazione acquisita, come principio,
avendo udito le dichiarazioni programmatiche dell'attuale
maggioranza rese nel luglio 1990, io a quelle dichiarazioni avevo
creduto, così come molti altri. Si era fatto in senso critico e
autocritico una dichiarazione di intenti e di volontà e di voler
rivedere i metodi con cui si faceva politica, e si voleva
ristabilire in qualche modo un rapporto diverso fra le forze
politiche.
Sopratutto io ricordo che quelle dichiarazioni recepivano due
principi, uno dei quali era quello della separazione rigida
dell'amministrazione pubblica, la differenziazione
dell'amministrazione pubblica dagli affari privati, e questo era il
punto centrale, era il nocciolo politico, di valenza politica,
morale, etica, generale, degli intenti programmatici dell'attuale
maggioranza.
Il secondo punto era il metodo della partecipazione e della non
delimitazione della maggioranza. Cioè le maggioranze, se poi
recepiscono, colgono degli spunti che provengono dalla minoranza
che possono essere migliorativi e che possono trovare e definire
una linea nel modo migliore; ebbene, questo sarebbe stato fatto,
tant'è che questa maggioranza si definì come una maggioranza
aperta.
Ebbene, tutto questo, agli appuntamenti storici, non è avvenuto,
come non è avvenuto per le olimpiadi, di cui ancora oggi aspettiamo
il rendiconto finale, la definizione e tutto l'
affaire
delle
olimpiadi. E' avvenuto malamente per le nomine e siamo scivolati
tutti quanti istituzionalmente; l'istituzione è scivolata - sentite
le voci all'esterno del così detto "palazzo". Siamo scivolati
malamente perdendo la credibilità o quanto meno abbiamo
ulteriormente perso credibilità.
Oggi c'è la questione della trattativa privata con la società
Sitav. Mi sembra di aver detto tutto su questo; non ho nessuna
iattanza nei confronti della società Sitav. Considero la società
capace di dar lavoro, capace di gestire un casinò, più che
legittimata a continuare questo tipo di gestione.
Abbiamo detto chiaramente quali erano gli aspetti oscuri di
questa vicenda, quali erano le carenze di questa delibera, ho detto
anche chiaramente quale era il mio pensiero sulle posizioni da
adottare, che erano quelle della trattativa privata plurima, del
confronto tra le offerte.
Avrete senz'altro creduto di rafforzare al massimo la posizione
dell'Amministrazione, e invece abbiamo osservato anche qui una
chiusura a riccio della maggioranza, alle proposte, ai suggerimenti
anche in
"petit comité"
, quando siamo andati di là:
"...recepiamo almeno alcuni punti ... almeno sui problemi più
inquietanti, quelli legati alla trasparenza, affidabilità". Di
questi abbiamo anche detto, peraltro:"...andiamoci piano...
cerchiamo di approfondirli... prendiamoci qualche giorno...
A questo si è opposto sempre un muro di cemento armato, si è
riaffermata una specie di legge gravitazionale, la legge di Newton,
dove scopri i pianeti invisibili, perché vedi come si muovono i
pianeti visibili... Puntando il cannocchiale vedi il motivo e noti
le grosse carenze di questa delibera e sono quelle grosso modo che
hanno detto Riccarand e gli altri colleghi.
Io forse sono andato oltre le righe nella polemica, ma queste
sono cose che in un certo senso mi disgustano e mi fanno
arrabbiare, perché sono i segni premonitori di un doppio modo di
essere, di una apparenza ufficiale e di un altro modo di agire, che
è quello individuale. La mia è una vecchia rabbia verso una certa
educazione clericale negli anni "45, nel primo dopoguerra, quando
sotto sotto appariva la morale del "fatelo ma non ditelo".
Io respingo questa attitudine che credevo fosse superata dai
principi generali enunciati a suo tempo dalla maggioranza; devo
invece riscontrare che non è così, quindi continueremo la nostra
battaglia, che mi è già costata abbastanza cara, perché queste
polemiche mi hanno creato l'espulsione da un partito verso il quale
ho sempre nutrito e nutro affetto, se lo vogliamo dire. Ma io non
accetto questa contrapposizione di comportamento e sono pronto alla
polemica anche acre, come è avvenuto in questi giorni, purché
almeno alle dichiarazioni possano seguirsi dei comportamenti
coerenti, perché qui alcuni mancano di coerenza.
Tutto questo fa sì che il mio voto su questa deliberazione, che
è importante, centrale, fondamentale - non è vero che non sia
importante - e che coinvolge la vita della regione, almeno in un
settore economicamente molto rilevante (si parla di duemila
miliardi o più; questo verso il duemila) sarà contrario. Penso di
averlo motivato; penso di non essermi espresso con venature di
rabbia, ma di averlo detto con serietà e con coerenza e senza
iattanza e senza "malevolenza".
Presidente
Ha chiesto la parola il Consigliere
Milanesio, ne ha facoltà.
Milanesio (PSI)
C'è stata una discussione dalla quale
penso si possano trarre degli ammaestramenti e degli insegnamenti.
Non tanto ritengo sull'argomento specifico, vale a dire sul rinnovo
o meno e sul man-dato alla Giunta ad iniziare le trattative sul
rinnovo eventuale della Casa da gioco della società Sitav, ma ci
siamo invece accorti che è cominciata la più lunga campagna
elettorale che la nostra regione dovrà affrontare. E' cominciata
sostanzialmente, uf-ficialmente, in questo Consiglio, è cominciata
dopo le dimissioni di Dolchi e Fosson e si risente l'aura di
campagna elettorale. Si ri-sente, perché i temi, anche se
importanti ma non importantissimi, anche se difficili da
comprendere ma non così difficilissimi, vengono visti sotto una
lente deformante, per cui si viene qui in questo Consiglio e si
cerca in qualche modo di scaricare le preoccupazioni, le tensioni,
le ambizioni e le frustrazioni.
Quale argomento è migliore se non quello della Casa da gioco?
Qual è l'argomento deputato da quarant'anni a questa parte a finire
per essere il ricettacolo di tutti i veleni che la classe politica
ha saputo, da sola o con l'aiuto di altri, a propinare e a
propinarsi? Credo che il tipo di discussione che c'è stata in
questo Consiglio, fatte alcune eccezioni, sia ben chiaro, ma sia
stato, sia nei silenzi sia nelle parole, così fragoroso e così
denunciatore di una inquietudine.
Certo sarà in atto uno scontro politico, uno scontro politico
che si annuncia già molto duro e senza esclusione di colpi, e lo
abbiamo già visto dal tipo di comportamenti e di atteggiamenti
avuti in questi giorni sull'argomento in questione, che è un
rivelatore, che è una cartina di tornasole, perché qui si parla del
Casinò, ma non perché poi ci interessi così tanto, per lo meno non
interessa così tanto a molti consiglieri. Se ne parla in un certo
modo perché l'occhio è alla campagna elettorale, l'occhio è allo
scontro.
Ma lo sapevamo già in qualche modo, e non sia questa una
di-chiarazione di cinismo, ma è semplicemente una consta-tazione
che coloro che hanno un po' di esperienza politica e che si sono
tro-vati ad affrontare più di una campagna elettorale sanno o
rie-scono a presagire. Quindi i veleni che sono stati sparsi e
quelli che verranno ancora sparsi, sono sì legati al Casinò, perché
si presta bene, ma in realtà sono in tutt'altra direzione e con
altri scopi.
Per venire alla dichiarazione di voto, io voglio ricordare ai
signori consiglieri, ma lo voglio ricordare agli amici della stampa
che sono sempre attenti ai lavori di questo Consiglio e che forse
non hanno però tenuto conto di un aspetto, direi importante,
innovativo rispetto al passato e che, piacesse o non piacesse al
Consigliere Milanesio, questa volta si è fatto un avviso pubblico
per cercare di selezionare dei candidati diversi da quello che è
sempre stato lì e che ha certamente una posizione di forza.
Questo è il fatto importante, il fatto nuovo di questa vicenda,
poi qualcuno ha cercato di giocare sulle mie parole, sulle mie
affermazioni, su quello che io penso, su quello che ho pensato e
che continuo a pensare; non lo nascondo e non ne ho fatto mai
mistero e, ripeto, hanno cercato di giocare dicendo: "Ma Milanesio
ha fatto un discorso, in fondo, privo di ipocrisia - questo a
differenza di molti altri che invece fanno dell'ipocrisia un abito
politico. Io ho detto quello che pensavo, ma l'ho detto sempre, ora
poi non è vero che la maggioranza ha aderito alla proposta del
Consigliere Milanesio: la maggioranza ha elaborato - col mio
consenso - una proposta diversa che è stata quella della
selezione.
Questo è un fatto nuovo perché in passato non era mai accaduto,
ma io non voglio dire che questo era negativo, ma io difendo questa
scelta che è stata fatta anche se non l'ho condivisa completamente;
la difendo e la vedo come la prova del nove del fatto che non ci
fossero veri interessi, veri interlocutori, diversi da quelli che
poi la selezione ha in qualche modo esaminato e per cui con il
parere, con il conforto unanime dei consulenti della Regione, la
Giunta ha proposto uno schema di deliberazione, la commissione lo
ha arricchito e lo ha modificato.
Ma qui voglio essere molto chiaro: la Commissione, per effetto
dei membri della maggioranza - perché io, se devo dare atto al
Con-sigliere Chenuil, che è stato un presidente attento e che ha
portato all'interno della commissione ed all'interno della
maggioranza dei temi che sono più cari al suo partito e verso i
quali su molti abbiamo convenuto e su altri no (mi pare che questo
sia normale) - non ritengo di dover dire che l'atteggiamento dei
commissari della minoranza sia stato un atteggiamento
costruttivo.
Potreste aggiungere che non siate tenuti ad avere un
atteggiamento costruttivo, ma non lo si deve poi contrabbandare
nelle dichiarazioni di voto o in altre circostanze come un
atteggiamento costruttivo. Chi è all'opposizione ha il diritto di
fare quello che crede - ci mancherebbe, noi non censuriamo
mini-mamente i comportamenti - ma diciamo solo che certe sirene non
ci incantano. Lo sapevamo che sareste venuti qui a fare il
discorso: Ma chi ha il cerino in mano? Ce l'ha il Presidente della
Giunta, ce l'ha la Giunta. I ritardi che ci sono stati non sono
stati visti come un momento di approfondimento: sono stati visti
come una responsabilità della Giunta e della maggioranza.
Questo era un altro copione che, permettetemi di dire, conoscevo
già tant'è che mi ero anche permesso di fare qualche battuta nei
confronti sia del Presidente Chenuil sia di altri membri della
commissione quando li invitavo ad accelerare i lavori.
Però ogni situazione ha la sua storia e la storia è che oggi
siamo qui chiamati finalmente a decidere su questa questione; ma
attenzione, io vorrei essere molto chiaro su questo: che non si
tenti, come già si è tentato e come si tenterà in qualche modo, di
giocare a fare i furbi su questa questione, perché qui stiamo
giocando a carte scoperte, abbiamo detto e diciamo quello che
pensiamo e non abbiamo nessuna coda di paglia su questo argomento.
Quindi noi pretendiamo semplicemente la lealtà e la
consequenzialità da parte degli altri interlocutori politici,
perché non veniamo in Consiglio regionale a raccontare delle
frottole, veniamo ad esprimere le nostre opinioni e non siamo
disposti a farci criminalizzare con sorrisini più o meno ebeti, che
possono pervenire da diversi banchi, circa la supposta convivenza
con questo o con quell'ambiente economico o imprenditoriale. Tanto
per essere chiari. Così come non veniamo a leggere il libro del
passato; però vi ripeto, prendiamoci le nostre responsabilità e
prendiamole chiaramente su questo argomento.
Ora la maggioranza aveva il diritto-dovere di portare avanti
questa proposta e di difenderla, e lo ha fatto con coerenza anche
se nessuno di noi probabilmente si individua completamente e
totalmente in quel tipo di proposta; ma, se qui ciascuno di noi,
quando vota una cosa, dovesse individuarsi totalmente e
completamente nelle cose che vota, ho l'impressione che ci
sarebbero trentacinque voti diversi.
Il fatto di giocare sulle sensibilità, sulle suscettibilità, è
un discorso che ha fatto il suo tempo. Amico Maquignaz, quando tu
muovi dei rimproveri al PDS, e non faccio il difensore di ufficio,
perché l'ha fatto egregiamente Bajocco, dicendo che il PDS prima
diceva alcune cose e poi altre, devi considerare che è cambiata la
posizione del PDS: oggi è un partito che ha responsabilità di
governo e deve governare nell'ambito di queste situazioni, non di
situazioni che uno avrebbe voluto avere o avrebbe pensato di
trovare.
C'è la necessità di farsi carico della governabilità di questo
sistema, e qui ho l'impressione che la maggioranza oggi su questo
argomento sia d'accordo su una sola cosa, sul dire di no. Abbiamo
visto poi che ci sono delle interpretazioni diverse sui contenuti
da dare alla possibile convenzione.
Abbiamo visto con piacere che non c'è stato un ammasso di
cervelli sulle posizioni così moralistico-pauperistiche di
Riccarand, cioè quelle posizioni per cui la Casa da gioco è male e
tutto sommato bisognerebbe chiuderla. Tutto sommato bisogna
mortificare chi la può gestire, in modo che potrebbero andarla a
gestire soltanto più dei frati trappisti, e poi immaginate che
Casinò potrebbe venire fuori.
Mi è sembrato comunque di cogliere, malgrado questo scontro che
c'è, malgrado questa volontà di misurarsi che c'è, atteggiamenti
più riflessivi di altre forze che hanno avuto responsabilità di
governo e che non possono dimenticarsi oggi di essersi comportati,
ieri, appena ieri, in un modo completamente diverso da quello che
chiedono adesso alla maggioranza. Mi è sembrato quindi di vedere un
certo senso di responsabilità di cui mi compiaccio. Non siamo qui
per fare delle polemiche, siamo qui solo per dire che su questo
argomento io annuncio il voto favorevole del Partito Socialista
Italiano. Voto abbastanza convinto, anche se la mia convinzione
iniziale era un'altra.
Presidente
Pongo in votazione l'oggetto in discussione
e iscritto al punto 22 dell'ordine del giorno, nel testo di cui do
lettura, comprensivo degli emendamenti approvati:
Deliberazione Il Consiglio
Vista la precedente deliberazione consiliare n. 2265/IX in data
7 giugno 1991 con la quale si approvava l'avviso pubblico, da
inserire su almeno due quotidiani a diffusione nazionale ed
internazionale, per invitare tutte le società interessate alla
concessione per la gestione della Casa da gioco di Saint Vincent
con invito ai soggetti interessati a far pervenire entro le ore
18,00 del 15 luglio 1991 "la documentazione idonea ad attestare il
possesso dei requisiti" necessari ai fini della preselezione così
stabiliti:
Tipo di società:
società per azioni con capitale sociale interamente versato di
almeno 10 miliardi con disponibilità, in caso di concessione, a
trasferire la propria sede legale e fiscale in Valle d'Aosta e a
modificare l'atto costitutivo attribuendo alla Regione la nomina di
un amministratore e di un sindaco (art. 2459 C.C.).
Esperienza di gestione:
i candidati devono poter dimostrare il successo della gestione
per almeno un periodo di cinque anni di una Casa da gioco italiana
o estera. In alternativa a questo requisito i candidati dovranno
dimostrare la titolarità di gestione di attività imprenditoriali o
finanziarie di livello economico ed organizzativo non inferiore
all'appalto in questione. Tutti i candidati dovranno produrre
analiticamente dati completi sulla composizione del capitale
sociale e sulla trasparenza e affidabilità dell'azionariato,
allegando infine elementi conoscitivi sulle capacità dei quadri
dirigenziali in ordine alle attività intraprese;
Garanzia sugli introiti:
dovranno essere prodotte garanzie patrimoniali o equipollenti in
misura non inferiore al 30% dell'ammontare annuo degli introiti
spettanti annualmente alla Regione, presuntivamente indicati in
lire 140 miliardi;
Accettazione strategia:
a) accettazione di un piano investimenti per almeno 70 miliardi
per attività di gioco e turistiche legate allo sviluppo della Casa
da gioco;
b) disponibilità di infrastrutture accessorie alla Casa da gioco
o di capitali sufficienti a rilevarle o costruirle;
Accertato che, in applicazione della deliberazione del Consiglio
regionale sopracitata, è stato pubblicato su diversi quotidiani
(Repubblica del 15.6.1991 - Corriere della Sera del 15.6.1991 - Il
Sole 24 Ore del 14.6.1991 - Le Monde del 22.6.1991 - Frankfurter
del 23.6.1991 - The Wall Street Journal del 22.6.1991) il pubblico
avviso nel seguente testo:
"Rinnovo della concessione
del Casino' de la Vallée- Saint Vincent
La Regione Autonoma Valle d'Aosta comunica che il 7 febbraio
1992 scadrà la Concessione per la gestione del Casinò de la Vallée,
sito nel Comune di Saint Vincent.
In ragione della assoluta peculiarità dell'oggetto della
Concessione, la Regione Autonoma Valle d'Aosta ritiene che le
società interessate a partecipare al futuro procedimento di
assegnazione della Concessione dovranno essere in possesso dei
seguenti requisiti generali:
- Società per azioni con capitale sociale di almeno lire 10
miliardi
- Trasparenza e affidabilità dell'azionariato
- Esperienza di successo di gestione di Case da gioco italiane o
estere per almeno cinque anni o, in alternativa, titolarità di
gestione di attività imprenditoriale o finanziarie di livello
economico non inferiore a lire 100 miliardi
- Comprovate capacità manageriali
- Patrimonio o garanzie equipollenti di almeno lire 40 miliardi
a garanzia del livello di introiti attuale
- Disponibilità finanziarie per circa lire 70 miliardi per
investimenti di sviluppo
- Disponibilità di infrastrutture accessorie alla Casa da gioco
o di capitali sufficienti a rilevarle o costruirle.
Ogni ulteriore determinazione relativa ai requisiti soggettivi
ed oggettivi dei partecipanti sarà disposta con successivi
provvedimenti previsti dalla legge.
La risposta al presente comunicato, che non costituisce né
bando, né lettera di invito, né atto equipollente, non vincola in
alcun modo l'Amministrazione regionale e lascia impregiudicata ogni
sua successiva determinazione.
Tutte le società interessate sono invitate a produrre la
documentazione idonea ad attestare il possesso dei requisiti di cui
sopra.
Tale documentazione dovrà pervenire entro le ore 18.00 del 15
luglio 1991 e dovrà essere indirizzata a:
Segreteria della Presidenza della Giunta
Regione Autonoma Valle d'Aosta
P.zza Albert Deffeyes, 1
11100 Aosta".
Atteso che alla data di scadenza del termine per la
presentazione delle istanze, fissata per le ore 18.00 del 15 luglio
1991, sono pervenute alla Presidenza della Giunta regionale le
istanze delle seguenti società:
- SITAV S.p.A;
- SVIT S.p.A.
- WORLD LEISURE MNGT LTD
- IN.PRO.VAL. S.p.A. - Iniziative promozionali Valle d'Aosta
- GIMA S.p.A
- FINOPER S.p.A.
Ricordato che la Giunta regionale con provvedimento n. 2988 in
data 22 marzo 1991 ha affidato alla Società "Bain Cuneo ed
Associati" l'incarico di prestare consulenza nel processo di
rinnovo della convenzione per la gestione della Casa da gioco di
Saint Vincent;
Atteso che la società sopracitata, per incarico della Giunta
regionale, ha valutato la rispondenza tra i criteri enunciati
dall'Amministrazione regionale nell'annuncio e la documentazione,
fornita dalle sei società che hanno presentato istanza, utilizzando
i seguenti principi:
- Sono stati presi in considerazione unicamente i criteri
formali enunciati nell'annuncio;
- Sono state ritenute valide solo le proposte che presentano
valore dei parametri non inferiori a quelli indicati;
- L'attestazione dei requisiti è stata valutata solo sulla base
della documentazione ricevuta;
- E' stata analizzata la sola documentazione pervenuta entro le
ore 18,00 del 15 luglio 1991 come previsto nell'annuncio.
Considerato altresì che la Presidenza della Giunta regionale,
attraverso i propri uffici competenti e con l'ausilio dei propri
consulenti esperti in materie giuridiche ha proceduto ad esaminare
le istanze di ammissione, con la relativa documentazione
allegata;
Dato atto che in base ai criteri della Bain Cuneo ed Associati
ed alle analisi sopracitate sono emerse, in sintesi, le seguenti
valutazioni tecnico-giuridiche riferite alle singole società che
hanno segnalato il loro interesse alla gestione della Casa da gioco
di Saint Vincent:
WORLD LEISURE MNGT LTD
- Non ha sottoposto alcuna documentazione atta a desumere il
possesso dei requisiti richiesti, soprattutto per quanto riguarda
il capitale sociale e le capacità professionali;
- Il solo requisito di esperienza nella gestione di case da
gioco è stato illustrato da una brochure del proprio Casinò delle
Isole Comores;
SVIT S.p.A.
- Ha sottoposto una documentazione insufficiente da cui non è
stato possibile desumere la disponibilità di capitale a garanzia
del livello degli introiti, nonché per investimenti di sviluppo e
la disponibilità attuale di capitali sufficienti a rilevare le
infrastrutture relative alla Casa da gioco;
- Il mandato conferito all'organo amministrativo di aumentare il
capitale a lire 10 miliardi entro il 6 febbraio 1992 esclude di
poter ritenere che attualmente la società abbia il requisito del
capitale sociale di lire 10 miliardi. Infatti non è certo che
l'aumento venga deliberato e, anche in tal caso, che i soci lo
sottoscrivano per intero;
- Non ha esperienza di successo di gestione di attività
imprenditoriale in quanto tale esperienza deve riferirsi alla
società aspirante alla concessione e non ai soci;
- Nella specie tale esperienza va riferita alla Soc. SVIT che
non può possederla in quanto appena costituita.
IN.PRO.VAL S.p.A.
- Ha sottoposto una documentazione insufficiente da cui non è
possibile desumere la disponibilità attuale di garanzie,
disponibilità finanziarie e capitali sufficienti a rilevare le
infrastrutture;
- L'istanza non produce documentazione sufficiente a dimostrare
che la società possiede un capitale di almeno lire 10 miliardi in
quanto la mera deliberazione dell'aumento di capitale non ha alcun
valore se non accompagnata dalla sottoscrizione da parte dei
Soci;
- Non ha esperienza di successo di gestione di attività
imprenditoriale in quanto tale esperienza deve riferirsi
chiaramente alla società aspirante alla Concessione e non ai
Soci;
- Nella specie tale esperienza va riferita alla Soc. IN.PRO.VAL.
che non può possederla in quanto appena costituita.
FINOPER S.p.A.
- Non ha sottoposto alcuna documentazione da cui sia possibile
desumere la titolarità di attività imprenditoriale superiore a 100
miliardi, la disponibilità di garanzie, disponibilità finanziarie e
capitali sufficienti limitandosi ad una dichiarazione di
disponibilità di detti requisiti;
- Ha un capitale sociale di 9,9 miliardi contro un capitale
sociale richiesto di 10 miliardi
- Non ha sottoposto alcuna documentazione atta a provare le
proprie capacità manageriali o circa le attuali disponibilità
manageriali del team di manager che eventualmente gestirebbe la
casa da gioco.
GIMA S.p.A.
- Ha sottoposto una documentazione parziale limitata ad un
bilancio ufficiale di GIMA S.p.A. e ad un consolidato informale
delle partecipazioni del gruppo;
- Dalla documentazione è possibile dedurre:
. un capitale di 15 miliardi di lire corrispondente ai requisiti
richiesti
. trasparenza dell'azionariato nominalmente riconducibile
all'Ing. G. Borsano
. è probabilmente possibile ipotizzare dal consolidato informale
la ottenibilità di garanzie fino a 40 miliardi.
- La documentazione sottoposta non è in grado di provare con
ragionevole certezza:
. la disponibilità finanziaria del gruppo di circa lire 70
miliardi di investimenti di sviluppo, nonché le disponibilità di
capitali sufficienti a rilevare le infrastrutture e le capacità
manageriali proprie o quello del team che eventualmente gestirebbe
la casa da gioco.
SITAV S.p.A.
- La completa documentazione sottoposta consente di valutare con
ragionevole certezza l'esistenza dei requisiti richiesti
dall'annuncio;
- L'affidabilità dell'azionariato di controllo è dimostrata
dalla soddisfacente relazione instaurata con la Regione. La
minoranza dell'azionariato, peraltro ben nota alla Regione, ha
avuto problemi di affidabilità. Si ritiene che ciò non potrà avere
influenza sulla gestione futura del Casinò a causa della posizione
di minoranza e a causa della "sterilizzazione" delle quote mediante
sequestro giudiziario.
Atteso che le società interessate erano tenute ad inviare
all'Amministrazione documenti probanti, come prescritto formalmente
dall'avviso pubblico, e non semplici dichiarazioni, che non possono
dare alcuna garanzia. La Regione infatti ha necessità di
individuare fin dall'inizio i soggetti capaci ed interessati, al
fine di decidere il procedimento di seguire per la scelta del
concessionario, tenuto conto della difficoltà da individuare i
punti qualificanti su cui impostare un eventuale confronto e tenuto
conto della difficoltà di individuare i punti qualificanti su cui
impostare un eventuale confronto e tenuto conto della difficoltà di
garantire un determinato risultato di gestione;
Accertato pertanto che solo la SITAV S.p.A. ha prodotto
compiutamente la documentazione idonea ad attestare il possesso dei
requisiti richiesti dall'avviso pubblico e ritenuto, di
conseguenza, necessario procedere ad una trattativa privata singola
con tale società, fermo restando il conseguimento degli obiettivi
di miglioramento della convenzione in corso indicati dal Consiglio
regionale stesso nella citata deliberazione n. 2265/IX;
Ritenuto infine di dover ribadire gli obiettivi qualificanti
della strategia che la Regione intende perseguire con il rinnovo
della gestione della Casa da gioco; come già indicato nelle
premesse della citata deliberazione consiliare n. 2265/IX, in data
7 giugno 1991,
- Visto il parere della IV Commissione consiliare
permanente;
- Nel nuovo testo predisposto dalla IV Commissione consiliare
permanente;
delibera
1) di prendere atto che solo la società SITAV S.p.A. ha prodotto
la documentazione idonea ad attestare il possesso dei requisiti
previsti dall'avviso pubblico;
2) di delegare conseguentemente la Giunta regionale ad avviare
la trattativa privata singola con la società SITAV S.p.A. per il
rinnovo della concessione, tenuto conto che nella fase di
negoziazione si dovrà cercare di raggiungere gli obiettivi indicati
nella deliberazione del Consiglio regionale n. 2265/IX in data 7
giugno 1991 con le seguenti precisazioni:
- In via preliminare effettuare ulteriori controlli sulla
trasparenza e affidabilità dell'azionariato, con diritto di
controllo da parte della Regione dei requisiti di onorabilità e
professionalità di Amministratori, Sindaci e Direttori Generali, e
secondo parametri analoghi a quelli pretesi, in funzione di
trasparenza e antiriciclaggio, dalle Banche centrali europee nei
confronti di tutti gli Istituti di credito della CEE, con controllo
del potere di voto degli azionisti (D.P.R. 27 giugno 1985, n. 350,
artt. 5, 6 e 7;)
- Controllo da parte dell'Amministrazione regionale su tutti gli
introiti lordi comprese le mance;
- Nomina di un rappresentante dell'Amministrazione regionale nel
Consiglio di amministrazione della società con voto consultivo;
- Nomina di un rappresentante dell'Amministrazione regionale nel
Collegio Sindacale della società.
- Ampliamento dell'area destinata ai giochi, utilizzando
essenzialmente in modo più razionale le strutture esistenti, ad
esempio: Hôtel Billia, Hôtel Du Parc, garages coperti ecc.. Le
opere di restauro e recupero delle suddette strutture sono da
realizzarsi con onere a carico della concessionaria e con impegno
di trasferirle in proprietà alla Amministrazione regionale entro
quattro anni dalla data del rinnovo della concessione;
- Rottura dell'"accerchiamento" con clausola che consenta alla
Regione, entro il termine della convenzione, di acquisire tutti i
beni ritenuti dall'Amministrazione regionale funzionali
all'attività della Casa da gioco. In ogni caso la valutazione
patrimoniale di tali beni sarà fatta non oltre il penultimo
antecedente anno la scadenza della convenzione con perizia redatta
da una terna di esperti nominati l'uno dalla Regione, l'altro dalla
società ed il terzo dal Presidente del Tribunale di Aosta.
- Revisione dell'art. 13 (Oneri per il personale) con
diminuzione dell'impatto di tale disposizione sulle finanze
regionali, nell'ottica del suo superamento nel corso della
convenzione, fermo restando però la garanzia del mantenimento, anzi
dell'incremento, degli attuali livelli occupazionali;
- Investimenti per strutture funzionali e per attività
promozionali da richiedersi alla concessionaria per opere connesse
direttamente o indirettamente alla Casa da gioco, tenuto conto
delle esigenze e dei programmi delle amministrazioni comunali
interessate:
1) Parcheggi coperti per almeno 2500 posti macchina
2) Nuove strutture alberghiere
3) Attività ricreative di vario genere
- Durata della convenzione da confermarsi in non più di anni
nove, con possibilità di una proroga sino ad un massimo di anni 3
per la rea-lizzazione delle opere relative all'attuazione della
strategia di sviluppo;
3) di rinviare a successivo provvedimento, in caso di esito
positivo della trattativa privata, l'approvazione del contratto di
concessione alla società SITAV S.p.A. della gestione della Casa da
gioco di Saint Vincent;
4) di prorogare, al solo scopo di consentire il corretto
espletamento della trattativa e di tutti gli adempimenti necessari
per l'approvazione del nuovo contratto di concessione, fino alla
data del 31 luglio 1992:
a) la concessione alla società SITAV S.p.A. dei giochi
tradizionali alle stesse condizioni contrattuali previste dalle
seguenti convenzioni:
Rep. n. 5099 in data 16.02.1978
Rep. n. 5405 in data 07.08.1979
Rep. n. 7612 in data 15.05.1986
b) la gestione dei giochi americani affidati alla SITAV S.p.A. e
per essa, di comune accordo, alla SISER S.p.A. alle stesse
condizioni contrattuali previste dalla convenzione Rep. n. 7882 in
data 12 dicembre 1986.
Esito della votazione:
Presenti: 35
Votanti: 34
Astenuti: 1 (Gremmo)
Favorevoli: 18
Contrari: 16
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK