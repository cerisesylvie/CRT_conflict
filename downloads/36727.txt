Consiglio Regionale della Valle d'Aosta - Oggetto del Consiglio n. 662 del 29 luglio 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 662 del 29 luglio 2014 - Resoconto
OGGETTO N. 662/XIV - "Discussione generale sulla valutazione
in ordine alla sussistenza o meno di una causa di insindacabilità
del Consigliere regionale Stefano Ferrero, ai sensi dell'articolo 3
della legge regionale 18 novembre 2005, n. 27. (Non approvazione di
un ordine del giorno)".
Presidente -
Il Consigliere regionale Stefano Ferrero,
con nota assunta al protocollo dell'archivio del Consiglio
regionale in data 24 giugno 2014 ha comunicato alla Presidenza di
essere stato chiamato a rispondere davanti all'autorità giudiziaria
dell'opinione espressa nel corso della seduta consigliare del 23
ottobre 2013, e successivamente ribadita nell'atrio adiacente
all'aula a un'emittente privata, chiedendo di dare avvio alla
procedura prevista all'articolo 3 della legge regionale 27/2005, in
ordine alla valutazione di insindacabilità per le opinioni espresse
e i voti dati nell'esercizio delle proprie funzioni, espressamente
riservate ai componenti del Consiglio regionale della Valle d'Aosta
dall'articolo 24 dello Statuto speciale. L'articolo 3 della
presente legge regionale stabilisce che il Consiglio proceda alla
votazione di insindacabilità entro il termine perentorio di 30
giorni dal ricevimento della comunicazione del Consigliere
interessato e previa istruttoria da parte della Conferenza dei
Capigruppo, che qualora il Consiglio deliberi con provvedimento
motivato, la insindacabilità del Consigliere, il Presidente del
Consiglio trasmette immediatamente la deliberazione all'autorità
giudiziaria titolare del procedimento giudiziario e al Presidente
della Regione.
La relazione per l'istruttoria per la votazione
dell'insindacabilità del Consigliere Stefano Ferrero è stata
illustrata, esaminata e posta in votazione nel corso della riunione
della Conferenza dei Capigruppo il 15 luglio 2014, ma non essendo
stato raggiunto il quorum dei tre quinti necessari ai sensi
dell'articolo 18 del Regolamento interno, affinché la Conferenza
dei Capigruppo deliberi validamente, la Conferenza stessa ha deciso
all'unanimità di sottoporre al Consiglio regionale la propria
istruttoria senza proposta conclusiva, in modo che lo stesso possa
valutare la sussistenza o meno di una causa di insindacabilità del
Consigliere Stefano Ferrero. Su proposta, quindi, della Conferenza
dei Capigruppo si sottopone al Consiglio regionale la votazione in
ordine alla sussistenza o meno di una causa di insindacabilità del
Consigliere regionale Stefano Ferrero ai sensi dell'articolo 3
della legge regionale 18 novembre 2005 n.27 e la discussione è
aperta. La parola al collega Ferrero.
Ferrero (M5S)
- Grazie Presidente.
Interverrei in maniera preliminare con una mozione d'ordine,
volta a evitare il fatto di arrivare al voto su questa questione.
Dalla documentazione che è stata fornita risulta chiaramente che
quanto era stato dichiarato in Consiglio corrispondeva a verità,
che la documentazione era comunque veritiera, che la dichiarazione
resa all'emittente televisiva in cui c'era stato un errore riguardo
a una cifra, era stata poi rettificata, due mesi prima della
querela che è stata poi sporta dall'associazione Forte di Bard. Da
parte mia, quindi, ci sarebbe la disponibilità a ritirare la
richiesta di voto sull'insindacabilità, ovviamente ad accollarmi le
spese giudiziarie del tribunale finora sostenute, sicuramente per
il futuro a essere più attento e preciso nelle dichiarazioni a
fronte ovviamente, da parte del Presidente della Regione, di un
impegno a ritirare la querela nei dieci giorni successivi alla data
di questo Consiglio. Risparmieremmo del tempo, faremmo risparmiare
del tempo anche alla magistratura e dal punto di vista legale
questa è una procedura completamente legittima e come si dice: "chi
non fa non falla". Io penso di sbagliarmi come tutti gli esseri
umani, forse qualcuno è dotato di infallibilità, ma in questo caso
penso che potrebbe essere una soluzione, una proposta ragionevole
per evitare la discussione e quindi perdere ulteriore tempo su
questioni che a me paiono risolte. Quindi questa è la proposta che
propongo. Grazie.
Presidente
- La proposta del collega Ferrero? La parola
al Presidente della Regione.
Rollandin (UV)
- Solo per specificare che ho partecipato
al Consiglio di amministrazione dell'Associazione del Forte di Bard
che ha deciso la querela, non ho fatto la querela come Presidente
della Giunta, quindi in questa veste non c'entro niente. Qui siamo
in Consiglio regionale e il discorso del ritiro della querela non è
che io possa farlo, questo non è un atto personale, credo che siano
le valutazioni che sono state fatte, lei le conosce, è anche stato
proposto in che termini la cosa poteva essere vista e io non ho la
facoltà di andare in quella direzione.
Presidente
- La discussione è aperta, il collega Ferrero?
Ha la parola.
Ferrero (M5S)
- Grazie Presidente.
Ancora una volta mi trovo a fare il Consigliere regionale e a
essere preso bellamente per i fondelli da chi dovrebbe
rappresentare questa Amministrazione. Questa è l'ultima pagina
della querela che è stata sporta in tribunale e porta la firma del
Presidente Rollandin. Se lei ha dei problemi di fosforo,
Presidente, si curi, ma per cortesia non venga qui a dire delle
cose che non corrispondono alla verità. Questa è l'ultima pagina
della querela fornita dal mio avvocato firmata e sottoscritta da
lei in qualità di Presidente del Consiglio di amministrazione
dell'Associazione Forte di Bard, quindi sia più preciso, per
cortesia, quando...
(
interruzione di un Consigliere, fuori microfono
)
...ah, ho capito, quindi...ho capito ho capito la differenza, lì
è Presidente dell'Associazione e qui è Presidente della Regione e
quindi non può ritirare eventualmente la querela perché qui è
Presidente della Regione. Mi pare un ragionamento difficilmente
comprensibile, comunque per carità, va bene così. A questo
punto...dato che ho capito che la risposta, la mano tesa è stato
uno schiaffone, tra l'altro con una bugia, per carità, ma ognuno
diciamo agisce come meglio crede. Mi rivolgo però brevemente ai
Consiglieri di maggioranza, perché? Perché qui, al di là della mia
questione personale, che è anche per quanto mi riguarda di nessuna
rilevanza, vi è la questione politica che, invece, è di ben
maggiore rilevanza.
Ci troviamo con un Presidente della Regione che occupa anche la
carica di Presidente dell'Associazione Forte di Bard, perché
questo? È sicuramente un'anomalia che crea un problema, che emerge
anche in questa situazione, nella quale sostanzialmente una parte
politica ne castiga un'altra, perché? Perché occupa due posti
differenti. Il Consigliere delegato Gabriele Accornero è persona di
fiducia del Presidente della Regione, indicato a gestire un centro,
un polo culturale, un polo espositivo senza - ho esaminato il
curriculum - avere alcuna esperienza particolare, professionale nel
campo. Era in Finaosta ed è stato messo lì. Capisco che possa dare
fastidio dire che il fratello, Cristiano Accornero, è stato
assunto, non ho trovato documentazione, senza alcun tipo di
selezione. Il Consigliere delegato, quindi, assume il fratello a
rivestire poi un posto da lavoratore dipendente ben retribuito,
perché lì si parla dai 1.700-1.800 fino ai 2.500 euro a seconda
degli straordinari, netti al mese, che arrivano nelle tasche della
persona. Capisco che possa dare ancora più fastidio sapere che lo
stesso fratello va a Praga, perdonatemi, ma la vostra trasparenza
non mi consente di capire che cosa sia andato a fare a Praga e che
cosa sia andato a fare a Parigi tante volte, e che cosa sia andato
a fare in altre capitali europee tante volte. A che titolo sia
andato, certamente come rappresentante dell'Associazione Forte di
Bard. Che abbia soggiornato in un hotel cinque stelle lusso, e che
si sia fatto rimborsare anche gli extra al bar. C'era una
indicazione generica, inglese,
beverages
, chiamiamola in
italiano, i beveraggi, no, si è fatto rimborsare pure i beveraggi.
Capisco che questo vi dia fastidio, ma io mi rivolgo ai Consiglieri
di maggioranza: ci sono persone che hanno anche un'attività
imprenditoriale, che magari vanno all'estero, fanno andare i loro
dipendenti all'estero, non penso che li facciano andare dappertutto
nei cinque stelle, non penso che gli rimborsino tutto e quindi mi
viene il dubbio, dimenticatevi che ci sono io in questa questione,
che posso anche stare sulle croste a qualcuno, ma dimenticatevi un
attimo che ci sia il Presidente del Forte di Bard in aula, che poi
non si capisce adesso se è Presidente del Forte di Bard o
Presidente della Regione, dovremmo mettere due lucine, una verde e
una rossa, così almeno riusciamo a capire a senso alternato quando
riveste un ruolo oppure riveste l'altro.
Intravvedo dietro a questo, al di là di tutto, un tentativo di
strumentalizzazione la Magistratura, per utilizzarla a fini
politici, cioè si utilizza la Magistratura come un randello per
colpire l'opposizione, che dice cose scomode, che dice poi tra
l'altro cose vere, che nel dire, nel fare una dichiarazione,
presentando poi un documento al pubblico, sbaglia una cifra, perché
il documento era in corone ceche, la valuta locale, invece io ho
fatto riferimento in euro, ecco perché c'è stato il problema:
questo diventa un motivo per accanirsi contro qualcuno che comunque
sta all'opposizione. Lo stesso sistema che ho già sperimentato con
i procedimenti disciplinari quand'ero dipendente regionale, lo
stesso sistema che ha sperimentato il dottor Luca Lotto, e l'ha
sperimentato e ha già vinto una causa contro un dirigente regionale
che, guarda caso, proveniva dall'Union Valdôtaine, e adesso spero
che porti a casa le altre vittorie che si merita per le vessazioni
che ha subito e per il maltrattamento che ha subito, anche fisico.
È già stato oggetto dell'attenzione della Magistratura.
Vi dico e vi invito a riflettere su queste questioni al di là
delle posizioni politiche, mandando anche un messaggio a tutti gli
attivisti che sono dipendenti del Movimento Cinque Stelle e che
comunque sono in posti che sono critici, state tranquilli, perché
se qualcuno utilizzerà questi sistemi noi risponderemo colpo su
colpo e andremo fino in fondo su tutte le cose. Io non so se oggi,
lo dico simpaticamente, perché poi ognuno è libero di fare quello
che si sente di fare e quello che vuole fare, non vorrei assistere
al solito spettacolo delle 17 scimmiette ammaestrate che
schiacciano il bottone, perché sennò vi proporrei il televoto, non
c'è bisogno di venire qui. Facciamo il televoto da casa. Il
Presidente manda un sms e voi da casa tranquilli potete inviare un
sms di risposta già preconfezionato. Penso ,e si è visto anche
nella questione di Vallée d'Aoste Structure, che qualcuno di voi
stia riflettendo seriamente su quello che è l'universo delle
partecipate valdostane, sul fatto che questo universo non possa
continuare a esistere, c'è bisogno di un cambiamento, c'è bisogno
di un segnale, il segnale, in occasione della in occasione della
risoluzione su Vallée d'Aoste Structure è arrivato, ve l'ho detto,
non è una questione che interessa Ferrero, Pinco o Pallino,
interessa le vostre coscienze. Di conseguenza vi prego, poi nella
vostra libertà farete quello che volete, non sottraetevi alla
votazione, piuttosto votate contro, abbiate il coraggio di votare
contro e di esprimervi in maniera però compiuta sulla questione.
Non fate la solita fuga, non trinceratevi dietro un immobilismo che
viene richiesto, alle volte bisogna essere uomini e donne, forse è
venuta l'ora di andare in quella direzione e di dare un segnale
reale. Ovviamente io non parteciperò al voto.
Presidente
- Grazie collega.
Voglio solo ricordare a tutti i colleghi, non ho voluto
interrompere il collega Ferrero, che in base all'articolo 45 comma
3 il Consiglio poi deve discutere in seduta segreta allorquando si
tratta di persone, quindi eviterei di fare troppi riferimenti a
persone altrimenti poi dobbiamo attuare il regolamento del comma 3
dell'articolo 45. La parola al collega Bertin.
Bertin (ALPE)
- Grazie Presidente.
Non entrerò nel merito della questione, lo faranno altri, vorrei
però sottolineare che ancora una volta questa anomalia del fatto
che il Presidente della Giunta sia anche Presidente
dell'Associazione Forte di Bard è una cosa che abbiamo sollevato
già tempi addietro, quando lei non era Presidente. C'è un'eccessiva
concentrazione di potere, e non si capisce neanche il senso di
questa Presidenza collegata alla Presidenza della Giunta. A mio
avviso questa va superata, in questo caso tra l'altro crea anche
una situazione imbarazzante, nella quale il querelante e il
querelato sono tutti e due Consiglieri regionali: è oggettivamente
imbarazzante, inevitabilmente perché giuridicamente non potrebbe
essere altrimenti. Ma l'anomalia sta nel fatto che il Presidente
della Giunta sia Presidente dell'Associazione del Forte di Bard e
non si capisce per quale ragione, come già abbiamo più volte
sottolineato in passato, è qualcosa che prima o poi dev'essere
superato, come peraltro un'anomalia è anche il fatto che il
Presidente della Giunta sia Presidente dell'Università della Valle
d'Aosta. Sono due casi che a questo punto bisognerebbe affrontare e
superare, perché sono delle anomalie, e politicamente per quanto
riguarda abbiamo più volte evidenziato questi aspetti, è il caso a
mio avviso che prima o poi, il più presto possibile, si intervenga,
anche per evitare situazioni imbarazzanti come questa. Grazie.
Presidente
- La parola al collega Donzel. Ah...la parola
prima al Presidente della Regione? Va bene, la parola al Presidente
della Regione.
Rollandin (UV)
- Per chiarire quello che ho detto, e
rispetto a quanto poi ho sentito dal collega Ferrero. Cioè, ho
detto che in questo momento non sono in grado di prendere in
considerazione la proposta, che lei ha fornito e anche
successivamente la spiegazione che ha dato, "mi sono sbagliato,
quelli non erano 50 mila euro, ma 50 mila espressi in corone". Io
non so fare un apprezzamento su questo, se è sufficiente per...io
non ho nessuna difficoltà a dire che questi sono problemi che
dovrebbero vederseli i legali, se mi permette, perché io non sono
in grado di apprezzare questo. Se c'è la volontà di guardarlo sotto
questo aspetto io non ho nulla in contrario di verificare
legalmente questo aspetto per evitare di discutere nessun altro
aspetto, perché qui stiamo parlando dell'insindacabilità e questo è
un dato che oggettivamente non corrispondeva a quello che lei ha
detto adesso, e cioè "mi sono sbagliato".
Personalmente, quindi, non ho nulla - tanto per essere chiaro -
contro la possibilità di trovare le modalità con cui lei dice, io
non ho personalmente nulla in contrario. Il problema è che non
possiamo farlo in quest'aula, quindi se questo aspetto vuole essere
oggetto di una verifica legale, io non sono in grado di farla, io
non ho nulla in contrario, volevo che fosse chiaro, e anche
specificare che alcune delle affermazioni che ha fatto rispetto a
degli interessati non sono corrette, perché la questione del
fratello di Gabriele Accornero...non è stato assunto da Gabriele
Accornero, come lei sa, il fratello, non è stato
assunto...sì...
(
intervento di un Consigliere, fuori microfono
)
...sì, ma non è stato assunto...ma è stato assunto prima,
quindi...ma indipendentemente da questo, io riferisco che da parte
mia non c'è alcuna difficoltà se si vogliono trovare i legali ad
analizzare la questione, ma non sono in grado di dirlo. E se lei mi
dice "ho sbagliato, ho scritto in corone, invece che erano in
corone, ho scritto che erano..."...lei capisce che dire 50 mila
euro o dire 250 c'è una bella differenza. Se c'è questo io non
ho...se la vedano i legali, io non ho nulla in contrario, e non è
certo su questo che mi interessa fare polemica. Lo riferisco a lei,
quindi, poi verifichi coi suoi legali, se la cosa è possibile o
meno, per quanto mi riguarda non c'è problema.
Presidente
- Altri che chiedono la parola? C'era Donzel
prima. La parola al collega Donzel.
Donzel (PD-SIN.VDA)
- Grazie Presidente.
Intanto una premessa che ripeto perché questo tema
dell'insindacabilità è già venuto più volte...cioè viene per la
seconda volta in questo Consiglio regionale e ci tengo che sia
molto chiaro l'approccio che abbiamo su questo tema.
Non si tratta di un'immunità, si tratta di una valutazione che
io ritengo molto importante e che consente ai Consiglieri regionali
nell'esercizio del loro mandato di esprimersi con una certa
serenità perché altrimenti in qualche modo entriamo in un sistema
dove chi è potente e ha mezzi economici può fortemente condizionare
l'attività politica. È evidente che questa cosa magari ai comuni
cittadini non è così percepibile, ma se ci sono delle persone che
sono dotate di mezzi economici possono facilmente querelare per
affermazioni chi fa attività politica, poi questi processi si
trascinano e ovviamente sono molto costosi e onerosi. Già l'altra
volta, quindi, le avevo detto che non parlavamo di un'immunità, ma
dell'insindacabilità, quindi il fatto di poter esprimere alcune
valutazioni, nel merito. Ritengo che le valutazioni fatte dal
collega siano al 99,9 percento tutte corrette, riscontrabili, c'era
un errore in una formulazione di un valore, che il collega poi ha
corretto e certamente può essere rimarcata la necessità di un
comunicato stampa aggiuntivo. Tutte cose che, peraltro, sono state
fatte, ma la comunicazione era abbastanza chiara, si riteneva che
ci fossero delle spese e dei modi di procedere che non fossero
conformi. È una valutazione del collega del Cinque Stelle, che
credo non possa essere sindacabile: quante volte in questo
Consiglio regionale abbiamo detto "sprechiamo denaro, lì si buttano
fiumi di denaro", se ogni volta che abbiamo detto una cifra
qualcuno ci avesse querelato, penso che non saremmo andati da
nessuna parte, e le cifre quante volte gli stessi Assessori
sbagliano nel dirle. Il principio, il significato di dire
l'Amministrazione pubblica, compresa quella delle partecipate, deve
avere un comportamento più rigoroso: questo è il concetto espresso
dal collega, mi sembra che questo sia insindacabile, poi ci sarà
qualcuno che dice "no, bisogna spendere ancora di più i soldi nelle
partecipate, bisogna continuare a far festa, ballare, ridere" alla
faccia della gente che sta male. Dal mio punto di vista, quindi,
l'ho già detto nella conferenza dei Capigruppo, ero perché questa
procedura fosse assunta come insindacabile e che soprattutto a
livello di partecipate pubbliche ci fosse un altro modo di
costruire i rapporti fra di noi. Può darsi che anch'io mi sono
espresso male, più volte, parlando di una partecipata pubblica,
ecco, invece di beccarmi una querela come mi è capitato in passato,
avrei preferito che...di essere chiamato dal Presidente della
Regione, di essere chiamato da questa, diciamo, persona e da questa
partecipata pubblica, per dire "chiariamo questo equivoco", e che
la cosa rientrasse - siccome si tratta di partecipate pubbliche -
in un rapporto di tipo diverso.
Qui non stiamo parlando di singoli privati cittadini, ma di una
partecipata pubblica, quindi mi sembra...voglio essere chiaro,
Presidente, io capisco che lei qui oggi...questa cosa è stata
costruita proprio male, gestita malissimo dal Presidente della
Regione, del Consiglio. Scusate, un tema come l'insindacabilità che
ci mette in imbarazzo davanti ai cittadini, un modo così diviso
eccetera, quando invece dovremmo essere 35, io torno a dire, già
l'altra volta l'ho detto, non è così che si affrontano dei temi
così importanti. Capisco poi, personalmente, che lei oggi non può
di colpo fare questa trattativa in diretta, così con...questo
glielo riconosco, eh, no, però io sono nel merito
dell'insindacabilità e forse anche lei aveva tempo nei giorni
passati di chiudere questa vicenda con il collega Ferrero, per la
sua anche maggiore esperienza nei confronti del collega Ferrero,
perché conosce meglio queste vicende. Secondo me...ma le dico la
mia opinione, mettere di mezzo questo rapporto tra Consiglieri
regionali e partecipate pubbliche, se fosse un privato cittadino
anch'io avrei delle difficoltà a dire come si può mediare, ma in
questo caso si può provare a trovare delle mediazioni politiche,
veramente me lo auspico, perché altrimenti veramente siamo degli
accattoni, noi Consiglieri regionali.
Dove andiamo a finire se ci trattiamo in questo modo tra
partecipate pubbliche e quant'altro. Personalmente, quando ho messo
in discussione - mi è capitato più volte in questi anni - un
Presidente...un amministratore unico come quello del Casinò, ho
sempre avuto rapporti personali di rispetto reciproco, se dico che
uno non è capace a fare il suo mestiere lo dico, ma davvero questa
vicenda delle querele da parte di partecipate pubbliche a un
Consigliere regionale francamente mi mette in serio imbarazzo. L'ho
già detto in sede di Capigruppo, io sono perché sia affermata una
chiara insindacabilità, dopodiché le correzioni di una cifra, le
mediazioni avvengono nelle sedi corrette, perché qui non è il
problema di un cittadino che ha querelato Ferrero, qui siamo
nell'ambito delle partecipate pubbliche.
Torno a dire, quindi, che vedrei da parte della maggioranza la
necessità di un approccio diverso su questo tema
dell'insindacabilità in un momento in cui la politica davvero sta
perdendo terreno nei confronti e credibilità nei confronti dei
cittadini, questo è un brutto modo di procedere. Ribadisco che la
nostra posizione, orientata a sostenere l'insindacabilità come
principio fondamentale dell'agire del Consigliere regionale, rimane
ferma anche in questo punto, perché sostanzialmente la
comunicazione del collega verteva sul chiedere un maggiore rigore,
una maggiore responsabilità da chi opera nelle partecipate
pubbliche. È una battaglia che stiamo facendo tutti, maggioranza e
minoranza in questi anni, non mi sembra che questo sia un tema su
cui si possa andare in tribunale. Regoliamo le cose con la politica
e non con i tribunali.
Presidente
- La parola al collega Borrello.
Borrello (SA)
- Grazie Presidente.
In virtù dei due interventi, in cui sono state recepite delle
disponibilità, da una parte del Consigliere Ferrero, il quale ha
esordito con una mozione d'ordine per argomentare il percorso,
dall'altra parte l'intervento in cui anche il Presidente ha
manifestato la disponibilità, ovviamente non incardinata alla sua
persona, non si può assumere e arrogare il diritto di poter
prendere delle decisioni in questo momento. Chiediamo la
possibilità di poterci prendere una sospensione per una prima
riunione di maggioranza e successivamente un confronto con i
Capigruppo. Così un unico intervento per una doppia
sospensione.
Presidente
- Ringrazio il collega Borrello. Il Consiglio
è sospeso 10 minuti.
Si dà atto che la seduta è sospesa dalle ore 11,24 alle ore
12,25.
Viérin M. (Presidente)
- Prego Consiglieri, colleghi
riprendiamo i lavori, c'è qualcuno che chiede la parola dopo questa
sospensione? La parola al collega Cognetta.
Cognetta (M5S)
- Grazie Presidente.
Rispetto alla sospensione, farete magari un sunto voi, io posso
parlare per quanto riguarda il punto e volevo fare un attimo un
riassunto di ciò che è accaduto, anche in virtù di quello che viene
recepito all'esterno di quest'aula.
In sostanza, a ottobre dello scorso anno, il mio collega Ferrero
fa un'intervista a seguito di una interrogazione...interpellanza,
adesso non ricordo con precisione, riferita al Forte di Bard. In
quest'intervista fa, diciamo così, un'errata indicazione di 50 mila
anziché 50 riferita a un frigo bar, riferita alla spesa di un frigo
bar. A novembre, sempre dell'anno scorso, fa una rettifica, viene
nuovamente intervistato, anche perché gli avevo segnalato questa
cosa, in effetti, e lui giustamente fa la rettifica. Il 3 gennaio
di quest'anno arriva la querela, quindi in sostanza 3 mesi, quasi 4
mesi dopo che era accaduto il fatto del quale si era già scusato,
comunque aveva già aveva già fatto una correzione pubblica. Bene,
arriva questa famosa cartolina verde, e chiaramente comincia un
iter giudiziario. Questo iter giudiziario è un iter che va per i
fatti suoi, la richiesta di insindacabilità è una cosa diversa, ce
lo ha ricordato giustamente il collega Donzel, che ha spiegato
esattamente nei termini corretti qual è la questione politica che
stiamo affrontando.
Cominciato il discorso in aula, noi abbiamo chiesto, o meglio,
il collega Ferrero ha chiesto un impegno politico da parte del
Presidente dell'associazione Forte di Bard, che è anche il
Presidente della Giunta, che è anche Presidente dell'UniVdA, che è
anche Prefetto, quindi diciamo ha quattro cariche
contemporaneamente, dicevo, gli ha chiesto un impegno politico, e
cioè di rivedere questa sua posizione, assunta, lui dice, dal
consiglio di amministrazione. Non può impegnarsi, quindi,
personalmente, però al tempo stesso può firmare la denuncia del mio
collega, e non solo, può essere qui in quest'aula e votarla, che è
la cosa più divertente di tutte, ma chiaramente la vota non come
Presidente dell'associazione Forte di Bard, ma come Presidente
della Giunta.
Lei capirà, e voi capirete, che questo ci lascia un pochino
perplessi. Mi rendo conto che l'accanimento verso il Movimento
Cinque Stelle, in particolare verso il collega Ferrero, è frutto di
tutta quanta una storia, noi abbiamo usato la Magistratura nel caso
del parcheggio dell'ospedale, questo è bene ricordarlo, è giusto
che adesso la paghino, perché insomma qualche cosina non era
giusta, dovevamo venire qui e parlare del fatto che ?sto parcheggio
è costato il doppio, ma è una cosa che è capitata per caso, si
poteva anche stare zitti, insomma. Politicamente non è stato bello
da parte nostra, devo dire. Abbiamo fatto lo stesso sulle turbine
cinesi, non sappiamo cos'è successo, però anche su quello, diciamo
così, noi ci siamo mossi nella stessa strada, non sappiamo ancora a
che punto è arrivata la questione, ma anche qui dobbiamo pagarla,
perché giustamente la questione turbine cinesi doveva restare
underground
, non doveva essere portata alla luce. È giusto
che la paghi il mio collega Ferrero e all'occorrenza, se possibile,
anch'io. Poi abbiamo fatto diverse questioni sulle centraline
idroelettriche, e anche lì dobbiamo pagare, perché ragazzi non è
giusto che qua si gestiscano le centraline idroelettriche come noi
abbiamo denunciato più volte, e poi a seguito di questo anche la
Giunta si è mossa in un certo modo, la Giunta dell'epoca. Vediamo,
però, che le cose continuano come prima, eh, non c'è problema,
diamo concessioni, tranquillamente continuiamo ad ampliare quelle
che ci sono, va tutto bene, non c'è problema.
Sul Forte di Bard, poi, lo ricordava...questo è l'ultimo
episodio, ma ce ne sono tanti altri prima, sempre sullo stesso
argomento, perché per carità va tutto bene, al Forte di Bard, ma
voglio ricordare che ha una spesa, quella che viene destinata dalla
nostra Amministrazione al Forte di Bard, che equivale
sostanzialmente a quanto ha l'Assessore Rini per quello che
riguarda tutta la gestione dei castelli della Valle d'Aosta. Magari
all'Assessore Rini va bene questa cosa, a noi un po' meno, perché
insomma non si capisce perché il Forte di Bard dev'essere gestito a
sé stante rispetto a tutto il resto, ma va bene anche questo. Ora
noi quello che chiedevamo, è un impegno politico da parte sua
Presidente, impegno che non ci ha voluto dare. Tra l'altro io le
vorrei soltanto ricordare ancora una volta, se mi permette, che
questo articolo apparso sul Sole 24 Ore l'anno scorso, se non
sbaglio, e a cui lei ha fatto anche qui una querela, rispetto al
giornalista e al giornale, adesso non so se l'ha fatta come
Presidente della Giunta, come Prefetto, come Presidente dell'UniVdA
o come tutti e quattro insieme, o ha ancora una quinta carica.
Dicevo, comunque, rispetto a questo, lei sa che la querela non è
andata avanti, cioè il giornalista è stato assolto. Anche qui la
deve pagare Ferrero, perché su questa cosa è stato testimone, in
questo processo, e quindi giustamente anche questa la deve
scontare.
Io credo sostanzialmente, quindi, che lei utilizzi in maniera
strumentale verso alcuni di noi la magistratura, come ha ricordato
il mio collega, e si vede negli atti. La questione insindacabilità
è una questione che va ben oltre questo modo di usare la giustizia,
perché un conto è usarla per denunce precise e puntuali, come
abbiamo fatto noi, e un conto è accanirsi contro la parolina
sbagliata che, tra l'altro, è già stata rettificata. A questo punto
la richiesta fatta dal mio collega e rivolta ai Consiglieri di
maggioranza è quella di "ragazzi ragionate un attimo sulla
questione, è una questione un po' speciosa, ragionate su ciò che
andate a votare, perché un giorno potreste essere voi nella stessa
situazione". Tenete presente che questo voto non cambia il
procedimento, non è che poi lui viene assolto o viene condannato, è
una questione politica, alla quale voi non prestate la minima
attenzione. Ci costringete, anzi, a fare un passo ulteriore, che in
effetti non volevamo fare perché non era nella nostra intenzione.
Lui è partito cercando di tendere una mano e di avere delle
rassicurazioni, rispetto a questa mano tesa, rassicurazioni che non
sono arrivate. Di conseguenza tutto questo pacchetto a questo punto
lo portiamo a Roma, cominceremo a contattare i nostro deputati e
senatori per fare interrogazioni sul Forte di Bard, sul fatto che
lei abbia tutte queste cariche accumulate insieme, sul fatto che il
parcheggio dell'ospedale ha tutto quello che ha avuto, e tutto
quanto quello che non funziona in Valle d'Aosta. Perché lei capisce
che non è che possiamo restare nel recinto di questa Valle, che per
quanto bella da un punto di vista geografico, è un pochino meno
bella da un punto di vista dei rapporti tra cittadini. Allora vede,
a questo punto chiaramente ci costringe a usare la mazza ferrata,
andiamo a Roma, faremo tutto quanto dobbiamo fare e cercheremo a
questo punto di farlo diventare un caso nazionale. Ma ci sta
portando lei a questo, eh, noi non volevamo, noi cercavamo di fare
politica nel senso più bello, per quanto ci è possibile, per quanto
siamo capaci nei termini. Lei preferisce fare un muro contro muro?
Non c'è problema, noi utilizzeremo tutte le nostre armi politiche,
per quello che riguarda le armi giudiziarie, tutte le volte che
troviamo qualcosa che a noi non convince, noi continueremo a usare
la Corte dei Conti e la magistratura, perché noi riteniamo, al di
là del fatto che siano politici, cioè pagati, noi riteniamo molto
importante cercare di sistemare le cose, perché ci sono tante cose
che non sono chiare, secondo noi. Sarà poi la magistratura che
decide, va bene, non va bene, porto avanti un procedimento, non lo
porto avanti. Ma io come Consigliere e anche il mio collega ci
poniamo dei problemi e chiediamo se è vero o non è vero ciò che
accade. Lei invece preferisce accanirsi in questa maniera? Faccia
pure come crede, non è un problema. L'aula vuole votare contro? Non
c'è problema. È un vostro assolutissimo pieno diritto, ma che sia
chiaro che non siamo noi che abbiamo cominciato, siete voi che
cercate di zittirci, che cercate di metterci in difficoltà. Quando
arriva una cartolina a casa Ferrero, ha dei genitori con una certa
età, com'è normale che sia, e questi genitori patiscono, ma questo
a lei non è che deve interessare, io lo sto raccontando per quello
che succede. Diventa una cosa da stress psicologico, noi lo
sopportiamo, perché sapevamo già che sarebbe successo, lei vuole
continuare e noi continueremo, vedremo chi sopporterà meglio lo
stress.
Presidente
- Altri colleghi? La parola al Presidente
della Regione.
Rollandin (UV)
- L'intervento del collega Cognetta
riprende una serie di punti che non corrispondono assolutamente
alla realtà e tanto meno il fatto di attribuire a me di usare la
magistratura. In quest'aula, per quello che mi concerne, degli
altri fatti che lei ha enunciato qui, che non siano la questione
dell'insindacabilità, di cui parliamo, li riprenderemo in altra
sede. Per quanto riguarda l'insindacabilità: ho detto e ribadisco
che c'è stato non un'opinione, ma un errore, che quindi ero
disponibile e gliel'ho detto personalmente, l'ho detto qui,
disponibile a far sì che questo non fosse oggetto di votazione, ma
che venga visto dai legali, perché io non posso dirimere questo
aspetto che è stato assunto come volontà di difendere una presa di
posizione e una presentazione alla televisione che era, come avete
riconosciuto, sbagliata. In questo senso io le rettifiche non le ho
viste, a me non è stato mai detto della rettifica, io prendo atto
adesso di quella rettifica e ho detto prima che ero disponibile a
far sì che fossero i legali e non io a rivedere questa situazione
tra di loro, per cui non ci fosse bisogno di arrivare al voto.
Non c'è nulla, quindi...non solo non c'è nessun accanimento, ma
l'ho detto un momento fa che c'era questa disponibilità.
Chiaramente l'errore è macroscopico perché si è detto di una spesa
folle, che logicamente non c'è mai stata e addirittura zero, e il
discorso quindi...allora, da quello che mi dicono che la spesa, poi
io non voglio entrare nel merito, perché non è di questo che io
voglio oggi discutere, io voglio solo dire che non ho assolutamente
detto che volevamo andare avanti, ho solo detto che se era
disponibile a vedere con i legali, per quanto ci riguarda...per
quanto mi riguarda, io sono disponibile. Rispondo qui che avrei
portato questo al Consiglio di amministrazione, per far sì che ci
fosse questa proposta. E lo ribadisco.
Non c'è assolutamente voglia di accanirsi contro niente e
nessuno, quindi, e quando ho sentito quello che ha detto il collega
ho fatto esattamente quello che lui ha proposto ed ero d'accordo.
Sono d'accordo, non posso riunire adesso qui l'aula è naturalmente
sovrana, fa quello che deve, per quanto riguarda la mia posizione
oggi, chiaramente, non parteciperò al voto, essendo nel consiglio
di amministrazione come parte querelante, quindi io ho risposto
adesso come mi sembra corretto, come ha fatto il collega alle
affermazioni, come dico, riferendomi al discorso
dell'insindacabilità, ribadendo che quando si parla di
insindacabilità si parla di opinioni espresse. Qui si tratta di un
dato di fatto che era errato, come avete riconosciuto voi, quindi
da parte mia non c'era e non c'è nessun problema ad arrivare a
dimostrare quello che è successo e chiudere questo passaggio.
Sul resto, ho già detto la posizione, quindi per quanto mi
riguarda non ho al momento altro da aggiungere. Rileggerò, poi,
naturalmente tutto il resto sul quale torneremo perché su alcuni
episodi che sono stati portati qui come esempi che non c'entrano
forse con l'opinione di oggi, sull'insindacabilità, gradirei oggi
che rimanessimo su questo, su quello che è l'oggetto della
discussione, che ribadisco ha avuto non una risposta negativa, ma
una positiva, che non è stata accettata. Io ho detto chiaramente
che c'era questa disponibilità. Non si vuole...si andrà alla
definizione. Grazie.
Presidente
- Altri colleghi sull'argomento? Non vedo
altri colleghi. La parola al collega Bertschy.
Bertschy (UVP)
- Presidente, tanto abbiamo ancora tempo
di parlarne, le anticipo che io avrei piacere di sentire anche il
suo parere rispetto a tutta questa vicenda, mi pare che l'abbia
affrontata con l'attenzione del caso, ma politicamente se siamo
arrivati in aula in questa situazione è perché qualche cosa ancora
una volta non ha funzionato. E voglio anche ricordare ai Capigruppo
di maggioranza, Union Valdôtaine e Stella Alpina, che un ruolo in
termini politici lo dobbiamo giocare tutti insieme, soprattutto
quando si arriva a vicende come queste. Nell'ultima conferenza dei
Capigruppo, invece, ci siamo limitati ancora una volta a fare più i
giudici dei fatti che non a lavorare in termini politici sulla
questione. Dispiace che a fronte di una indicazione chiara
intervenuta questa mattina, non ci sia stata neanche la prontezza
di sospendere per un momento i lavori da parte vostra, di prendere
atto, forse anche di evitare che la risposta venisse fuori di
getto, dalla persona interessata. Se a volte si ha il tempo di
ponderare le cose si possono anche evitare certe situazioni.
Ho trovato la proposta del collega Ferrero estremamente sensata,
la capacità anche di fare un'autocritica rispetto all'espressione
di dati riportati in maniera sbagliata, autocritica che in politica
non sempre tutti dimostrano. Ha dato la possibilità di aprire anche
un capitolo nuovo di questo sistema di lavorare in Consiglio. Si
può sbagliare, come detto, ci si parla, si capisce dove si vuole
andare tutti insieme e si fa della politica. Invece, la reazione
che non sta a me giudicare è stata di altra natura e dopo non c'è
più stato tempo di recuperare questa situazione. Dispiace, perché
noi oggi dovremmo esprimerci su un principio più che sui fatti. Ho
vissuto la situazione in questa legislatura del collega Laurent
Viérin, quando appena ha detto qualche cosa sui vertici del Casinò
si è sentito subito incolpare, minacciare, qualcuno di noi magari
non l'ha subito direttamente, ma lo subisce fuori dall'aula. Fare
il Consigliere regionale in un momento di crisi e dire le cose in
faccia è difficile per tutti, sia per chi è in maggioranza che per
chi è all'opposizione. Quello che noi abbiamo voluto nella riunione
dei Capigruppo e oggi in Consiglio, nella precedente occasione del
Consiglio, è ricordare a tutti che un conto sono gli aspetti
materiali, gli errori che si possono fare nell'esposizione, un
conto invece è valutare politicamente i fatti che succedono, dargli
una connotazione di tipo politico, permettere alla politica di
esprimere delle valutazioni e fare delle considerazioni. La
chiusura è totale, rispetto a questo, ci si arrocca sempre sui
fatti, sugli aspetti più concreti, non mi sto riferendo a lei
Presidente, io mi riferisco al livello di discussione che abbiamo
fatto nei Capigruppo. Non c'è stata la voglia di approfondire fino
in fondo questa questione. Sono emersi elementi nuovi, l'errore
materiale era 50 mila, "mi sono sbagliato", ma non è sufficiente,
non era quello...chiaro che l'attenzione e la provocazione e tutto
questo stava nel fatto di segnalare che ancora una volta si voleva
creare più considerazione rispetto alla gestione delle società
partecipate, che vivono un percorso loro che oggi va riorientato,
rispetto agli indirizzi che il Consiglio sempre di più fa
emergere.
Oggi sul principio non credo che non si possa essere d'accordo,
soprattutto alla luce del fatto che c'è stata la volontà di
riconoscere l'errore materiale fatto, poi su tutto il resto
dell'elencazione, delle cose dette, se ne potrebbero dire di più,
dire di meno, ma la volontà è stata quella di segnalare un
cambiamento di percorso tutti insieme e facciamo un lavoro
differente. Invece, niente, sul principio non ci esprime, ci si
esprime sui fatti concreti. È vero anche che, come ci ha spiegato
il collega Ferrero, la situazione che pende sulla sua testa è
quella di una prima udienza il 23 di agosto e ha bisogno oggi di
un'espressione...ha bisogno oggi di un'espressione e di una
valutazione di questo caso, che ormai è stato riportato per la
seconda volta in quest'aula.
È la seconda volta che ne parliamo e svisceriamo l'argomento.
Oggi con degli elementi ancora più concreti. Allora l'assunzione
di...la responsabilità un po' collettiva che dobbiamo prendere non
è tanto contro a chi oggi ha fatto questo tipo di accuse al
Consigliere, è legittimare un percorso che non ci permette sempre
di avere tutte le conoscenze, perché con quanta fatica noi
otteniamo le informazioni per le quali poi siamo portati a fare le
nostre considerazioni, con quanta difficoltà i colleghi e noi,
colleghi, abbiamo segnalato in questo periodo la difficoltà di
avere tutte queste informazioni. A volte nella difficoltà, nella
fretta, si possono compiere degli errori, l'importante è che non
siano voluti e se sono degli errori vengono riconosciuti. Invece,
non è stato così. In più, la situazione che fa sicuramente oggi
specie, con la capacità invece che da sempre viene dimostrata, è il
fatto di non poter prendere una posizione forte rispetto
all'indicazione che un Consiglio regionale può dare: le chiediamo
di andare a sostenere una proposta differente, in un consiglio di
amministrazione dove sappiamo benissimo di essere quelli che
portano gli indirizzi, portano le discussioni. Mi è sembrata una
reazione così, di botto, che non ha permesso una valutazione
concreta, invece, della proposta.
Adesso ci troviamo in una situazione di difficoltà, con quello
che da sempre si sostiene, che un Presidente di Regione che ha
anche compiti di Presidente di un'altra società si trova nella
doppia veste e tante volte questa duplice veste crea delle
difficoltà ad affrontare con cognizione di causa i problemi,
soprattutto non ci si può svestire della propria funzione, della
propria personalità. Come gruppo UVP noi siamo - soprattutto perché
siamo a inizio legislatura - per sostenere ancora una volta la
causa di insindacabilità, senza entrare nel merito, e ci ha fatto
piacere l'atteggiamento del collega Ferrero di questa mattina che è
un atteggiamento che è stato costruttivo, propositivo, un
atteggiamento che è stato diretto a capire che si vuole andare
nella direzione di segnalare le cose che riteniamo di segnalare, di
sottolineare gli aspetti politici che vogliamo che vengano discussi
e sui quali vogliamo che si possano affrontare insieme dei percorsi
per cambiare le cose che riteniamo sbagliate, ma allo stesso tempo
anche la capacità di non andare oltre quando si ritiene di aver
fornito i dati sbagliati.
Inviterei il Consiglio, quindi, al di là di quello che succederà
dopo, ad affrontare questa discussione, tenendo conto anche di
queste considerazioni, al di là del fatto che poi le persone
interessate non abbiano trovato la soluzione alla problematica che
stiamo affrontando. E, ripeto, noi daremo il nostro appoggio
all'insindacabilità e sosterremo in questo momento la situazione
del collega Ferrero.
Presidente
- Altri chiedono la parola? La parola alla
collega Morelli.
Morelli (ALPE)
- Merci Monsieur le Président.
La libertà di espressione dei Consiglieri regionali, di
minoranza, ma anche di maggioranza, di ogni Consigliere, è
garantita da una legge regionale, votata nel 2005 e dallo Statuto
speciale, che lo dice molto chiaramente che i Consiglieri regionali
non possono essere perseguiti per le opinioni espresse o i voti
dati nell'esercizio delle loro funzioni.
Come è già stato ricordato, questa vicenda è stata gestita male,
direi, dalla Presidenza, a partire dalla mancanza di una volontà di
addivenire a una composizione già all'interno della Conferenza dei
Capigruppo. C'è stata di fronte alla richiesta dei Capigruppo di
opposizione di cercare una soluzione condivisa, un no molto netto,
da parte dei Capigruppo dell'opposizione. E questo è assolutamente
spiacevole. Questo atteggiamento oggi viene confermato, perché a
fronte delle dichiarazioni del collega Ferrero, che ha fatto
autocritica, che ha avuto un intervento assolutamente ragionevole,
di buon senso, con il quale ha addirittura fatto dei propositi di
maggior attenzione per il futuro, si riceve invece un no netto,
perché non c'è da parte della maggioranza e del Presidente in
particolare la disponibilità politica, perché di questo si tratta
oggi.
Non vogliamo entrare nel merito delle questioni giuridiche, ma
semplicemente di volontà politica di giungere a una soluzione.
Vorrei sollevare anche un altro aspetto, che è quello che riguarda
l'opportunità da parte di un'associazione, dell'associazione Forte
di Bard, quindi un'associazione che si regge sul denaro pubblico,
di assumersi le spese di querela per un'offesa personale, perché di
questo si parla negli atti. Il signor Accornero viene definito
persona offesa, lui, quando la persona è offesa si fa carico
personalmente delle spese di un'eventuale querela, perché qui non è
messa in discussione l'associazione Forte di Bard, quanto il
comportamento di una persona. Contrariamente il collega Ferrero
pagherà personalmente le sue spese. E quindi mi pare che questo sia
un aspetto da sottolineare. Sicuramente vi è una questione di
principio, ma vi è anche una questione di merito: non ci trovo
niente di strano nell'entrare nel merito della questione e mi ero
già pronunciata a favore dell'insindacabilità in sede di Conferenza
dei Capigruppo, e come gruppo ALPE noi ribadiamo il nostro voto
favorevole all'insindacabilità, in merito al ruolo che ha avuto il
Consigliere Ferrero nel sottolineare, nel mettere in evidenza, ed è
un suo diritto in quanto Consigliere regionale, l'inopportunità di
certe spese. Se non possiamo nemmeno fare questo, cosa ci stiamo a
fare, veramente c'è da chiederselo.
Quanto poi alla necessità di stabilire un nesso fra quanto
affermato in Consiglio regionale e quanto espresso durante
un'intervista, è evidente che il nesso c'è tutto: le stesse cose
che ha detto in Consiglio regionale le ha ripetute nell'intervista,
sbagliando nel dire la cifra e correggendosi in un'intervista
successiva. Per quanto ci riguarda, quindi, non abbiamo dubbi nel
votare positivamente sulla questione di insindacabilità.
Presidente
- Altri colleghi? La parola al collega
Farcoz.
Farcoz (UV)
- Merci Président.
Sul principio non possiamo che essere d'accordo, fa parte di un
articolo del nostro Statuto, forse dovremmo più concentrarci su
quella che è la legge, la legge 27 del 2005, che appunto, in
qualche modo, ci mette nelle condizioni in sede di Capigruppo di
creare un'istruttoria che poi viene portata nel Consiglio
regionale. Sul principio, quindi, non possiamo che essere
d'accordo, ma è ovvio che noi dobbiamo esprimerci in merito
all'istruttoria che porta delle prove tangibili di tutto quello che
è stato il processo della posizione di Ferrero e delle diverse
posizioni. Volevo semplicemente fare anch'io un riassunto di tutto
quello che è successo, per quello che conosco ed è quello che c'è
scritto sull'insindacabilità. Ribadisco, innanzitutto, quello che
c'è scritto in legge ovvero che il Consigliere regionale sia
chiamato a rispondere davanti all'autorità giudiziaria per le
opinioni e per i voti dati, di conseguenza non è che i Consiglieri
regionali sono insindacabili su tutto quello che dicono. Per le
opinioni e per i voti. Di conseguenza su tutta un'altra serie di
aspetti si può essere non insindacabili. Semplicemente per ribadire
un altro aspetto, quello che emerso nella Capigruppo ovvero che noi
non abbiamo accettato di proporre al Consiglio la questione di
insindacabilità, semplicemente perché credevamo che sui due punti
che sono sanciti dalla legge non c'è questa possibilità di
prevedere l'insindacabilità. La cifra citata, 50 mila euro, quindi,
non è come ha detto prima in Consiglio ovvero mezz'oretta prima in
Consiglio centinaia di euro. 50 mila euro, mostreranno una fattura,
è un chiaro complemento determinato di una cifra esatta. Non
voglio, poi, entrare nel merito se lui ha avuto l'intenzione o no
di sbagliare, è evidente che però questa cifra potrebbe aver leso
una sensibilità e un'immagine del Forte di Bard ed è per questo che
a mio avviso, ed è scritto anche nelle carte, è stato in qualche
modo querelato. Credo, pertanto, che uscendo dalla questione
puramente tecnica dell'istruttoria, della Conferenza Capigruppo, e
divenendo qui alle considerazioni che possono essere fatte più
politiche in Consiglio regionale, credo che dobbiamo né valutare
quello che potrebbe essere l'intenzione né la volontà di Ferrero -
per carità si è sbagliato - come ha detto prima, ci dispiace, allo
stesso tempo però non possiamo entrare nel merito di un danno
all'immagine dell'associazione Forte di Bard, ovviamente competente
in tribunale.
Pertanto, proprio per non entrare in queste intenzioni, visto
che la prima volta è stato detto in aula centinaia di euro, la
seconda volta 50 mila euro, fuori dall'aula, la terza volta nella
rettifica 50 euro, non possiamo definirne, e pertanto comunico che
restando in aula noi non parteciperemo al voto.
Presidente
- Altri colleghi? La parola al collega Laurent
Viérin.
Viérin L. (UVP)
- Merci Président.
Je ne voulais pas intervenir sur ce sujet, mais j'ai été
sollicité par l'intervention du collègue Farcoz qui, au nom de la
majorité, a pris une position entre autre en interprétant une loi
qu'on a voté ici et dont les collègues, certains collègues - qui
sont aujourd'hui dans cette salle - ont partagé le principe
fondateur et nous ont inspiré pour affirmer un principe, qui est un
droit de liberté. Liberté d'expression, liberté de parole, liberté
dans le mandat que le peuple valdôtain nous a confié, nous avons
ici le devoir de faire respecter.
Allora, collega Farcoz, nel distribuire patenti di
responsabilità agli uni e agli altri, nella fattispecie al collega
Ferrero, entrando nel merito delle dichiarazioni che sono state
fatte, che solleticano la memoria storica, nel riportarci a momenti
molto peggiori, vorrei semplicemente ricordare che nel 2005 non
abbiamo voluto, non abbiamo pensato a una legge di impunità dei
Consiglieri regionali, ma abbiamo pensato - era il caso che toccava
certi colleghi del PDL, quindi anche lontani da sensibilità
politiche che possono essere quelle del sottoscritto e di altri -,
in quest'aula di affermare un principio, che è sancito dallo
Statuto d'autonomia che è il fondamento della nostra autonomia
speciale. Il diritto qual era? Quello alla libertà di espressione
nell'espletamento del nostro mandato, proprio per affermare un
principio che altri hanno oggi espresso, di non sostituirci noi
all'autorità giudiziaria, ma nel dire che almeno nell'espletamento
delle nostre funzioni eravamo liberi non di essere impuniti, ma di
esprimere giudizi. È chiaro che poi esistono i tribunali, esistono
altri organi competenti su questo, ma almeno che in quest'aula ci
sia il riconoscimento di questo diritto, per noi sarebbe il minimo.
Già durante l'ultima vostra scelta, nel pieno della crisi, chiamati
per risolvere questa questione, avevamo contestato un atteggiamento
che era quello di uscire dall'aula, di non assumersi
responsabilità, ma soprattutto di creare un precedente. E questo
precedente è il fatto di rinunciare a quel diritto, che noi abbiamo
sancito con la legge, perché si rimane, ci si esprime a favore o
contro. Nell'uscire, nell'abbandonare l'aula tra l'altro, come
avevamo espresso nei confronti del Presidente Rini all'epoca, la
nostra grande perplessità, lo faremo nei confronti del Presidente
Marco Viérin, che invece si era presentato come un paladino della
trasparenza, e in questo nuovo corso come qualcuno che avrebbe
tutelato ciò che è un diritto sancito da una legge.
Vorrei ricordare che c'è un altro problema: il Presidente viene
in aula e ci dice: "io sono Presidente qui ma non c'entro, laggiù
sono un altro Presidente". Lui è Presidente del Forte di Bard, in
virtù del fatto che è Presidente della Regione. E noi utilizziamo i
soldi delle partecipate, cioè della comunità e quindi dei
Consiglieri regionali, che sono espressione della comunità, per
querelare dei colleghi che hanno espresso delle opinioni nei
confronti delle partecipate stesse che dipendono
dall'Amministrazione regionale. È questo il secondo
volet
del paradosso di questa questione. Non possiamo far finta di
niente, qui non è che è arrivata una richiesta nei confronti di
Ferrero da una multinazionale che ha sede qui in Valle e che noi
abbiamo accusato di inquinamento delle falde acquifere, eh, qui c'è
una società valdostana, un'associazione, che è dipendente dalla
Regione - e noi riceviamo anche gli inviti a partecipare ai grandi
eventi che vengono organizzati all'interno di questa nostra società
e Assessore Rini ci dispiace che lei non faccia parte delle persone
che ci invitano, perché abbiamo apprezzato che il pittore Nex sia
valorizzato all'interno di questa nostra importante realtà e
crediamo che magari lei sarà più brava dei suoi predecessori ad
essere coinvolta in queste iniziative - e il paradosso oggi è che
non è che la querela o la denuncia è arrivata da un'altra società,
ma da una società che risponde a questo Consiglio Valle.
Allora, io non so se una persona è in grado di influenzare tutti
voi o se tutti veramente avete la contezza di quello che state
facendo, ma qui non ci siamo, perché se noi veniamo qui e diciamo
che al Casinò ci sono delle perdite e questi ci minacciano
attraverso comunicati stampa, sulla possibilità di essere querelati
perché noi in quest'aula abbiamo, in qualche, modo, messo in
discussione una incapacità di gestione di certe società, se altri
fatti vengono portati all'assemblea...ma se voi avete il dubbio
Presidente Viérin, fate le sedute segrete, parliamo delle questioni
magari effettivamente a porte chiuse, affinché fuori non si sappia,
però non possiamo esimerci dal far rilevare in quest'aula le cose
che non vanno, altrimenti ci chiediamo per cosa sono stati eletti i
Consiglieri regionali? Per venire qua, alzare la manina e non avere
la possibilità di esprimere le proprie opinioni?
Ripeto, se altri Enti ritengono che ci siano delle irregolarità
è giusto che anche i Consiglieri regionali come altri siano
giudicati, però qui il giudicante e il giudicato sono le stesse
persone, nel senso che la querela parte da una società che risponde
all'Amministrazione regionale e il querelato è un amministratore
della Regione Autonoma Valle d'Aosta. Allora io non lo so se questa
è la prassi, oggi siete lì, e vi auguriamo di starci veramente a
lungo, ma se per disgrazia dovesse succedere qualcosa a qualcuno di
voi, voi pensate che sia giusto utilizzare le partecipate per
denunciare i colleghi? È giusto? È giusto. Se voi ritenete che
questo sia giusto oggi fate bene ad assumere questo atteggiamento e
noi ci auguriamo che questo non ricada un giorno su di voi.
Presidente
- Altri colleghi? La parola al collega
Borrello.
Borrello (SA)
- Grazie Presidente.
Innanzitutto per esprimere un apprezzamento per il passaggio che
ha fatto il collega Ferrero. Ho già detto precedentemente per
quanto concerne il discorso di autocritica, è sempre da valorizzare
questo tipo di passaggio, perché vuol dire che la persona ha
manifestato serietà nell'affrontare la tematica. Ovviamente la
mediazione che si è intrapresa con il Presidente della Regione che
non ha sortito un esito positivo, l'auspicio personale era proprio
quello di arrivare, addivenire a un esito positivo di questa
mediazione, e ahimè non abbiamo visto questo tipo di risultato, di
conseguenza siamo qui a trattare questo punto, iscritto all'ordine
del giorno, in merito al discorso dell'insindacabilità.
Una legge, quella del 2005, che tra virgolette ha una sorta di
problematica, forse nell'interpretazione dell'articolo 3, legata
alla necessità di predisporre un'istruttoria da parte della
Conferenza dei Capigruppo, che però deve avere i tre quinti per
poterla votare e portarla all'attenzione del Consiglio regionale.
Questo è un elemento di discordanza che forse dovremo risolvere.
Perché quello che è successo all'interno della Conferenza dei
Capigruppo è proprio questo: le posizioni erano divergenti, c'è chi
era a favore, chi era contro e non si è proceduto alla votazione di
un'istruttoria e di conseguenza teoricamente non si poteva portare
all'attenzione dell'aula l'istruttoria. All'unanimità dei
Capigruppo abbiamo deciso ugualmente di portare la tematica,
affinché si potesse dare la giusta visibilità. Detto questo, al di
là del merito, la difficoltà che i colleghi hanno precedentemente
già detto, illustrato, nel dover affrontare e analizzare le
tematiche dal punto di vista giudiziario, perché i documenti che ci
vengono prodotti in allegato sono atti giudiziari a tutti gli
effetti, tant'è che l'avviso di conclusione delle indagini era
posto solo sulle dichiarazioni dell'intervista della tv posta nella
sala accanto al Consiglio regionale. Non entro nel merito, non è
nostra volontà strumentalizzare, andare a interpretare le parole o
valutare le varie versioni, che sono state prodotte nelle
interviste, ci sono stati tre passaggi, l'ha detto anche il
Consigliere Ferrero, ed è per non strumentalizzazione, per la non
opportunità di valutare i vari passaggi e le varie dichiarazioni,
che noi non parteciperemo al voto.
Presidente
- Altri? Collega Donzel.
Donzel (PD-SIN.VDA
) - Grazie Presidente, una breve
dichiarazione di voto, perché ritengo che quanto doveva essere
espresso lo abbiamo detto subito, sin dall'inizio, senza
esitazioni, con chiarezza, anche nella Capigruppo. A nostro avviso
doveva essere presa una posizione chiara e forte e come nostro
costume noi del PD-Sinistra VdA non scappiamo di fronte alle
responsabilità, non tagliamo la corda quando c'è un problema...
(
interruzione di un Consigliere, fuori microfono
)
?
Presidente
- Scusate, un po' di silenzio. Poi si
deciderà se sospendiamo...
Donzel (PD-SIN.VDA
) - ...avevo già detto nella
Capigruppo, serve a poco rinviare, ribaltare i problemi sull'aula,
ci sono dei Capigruppo, delle responsabilità, e adesso arriviamo in
aula, e anche qui qualcuno vuole scappare, non per opportunità, ma
per una sorta di non volontà di esprimersi nel merito. È un nostro
dovere, invece, lo prevede lo Statuto, lo prevede una legge
regionale che ci si esprima nel merito, quindi il PD-Sinistra VdA
voterà serenamente l'insindacabilità del collega Ferrero,
auspicando comunque che la questione del rapporto fra partecipate e
Consiglio regionale venga comunque affrontata politicamente. Noi
non possiamo più accettare che le partecipate impediscano
addirittura ai Consiglieri regionali di svolgere la loro attività
di controllo e in alcuni casi censura. Ripeto, l'azione di censura,
al di là della cifra scorretta, è un'azione corretta di buon senso,
questi signori delle partecipate, diciamolo forte, che continuano a
girare con le carte di credito e pagano pranzi, cene a persone che
non si sa bene a che titolo partecipino a questi festini, devono
capire che è arrivato il momento anche per loro che è finita la
pacchia. Qui ci sono dei valdostani che tirano la cinghia, che non
riescono neanche ad avere un lavoro e a queste persone va data una
risposta, e non sarà querelando i Consiglieri regionali di
opposizione che vorrei fermerete il cambiamento che riusciremo a
portare anche nelle società partecipate, anche nel Forte di Bard,
che magari ha resistito alle truppe napoleoniche, ma non resisterà
all'assalto che gli daremo noi per fare chiarezza, trasparenza e
perché si riporti una situazione di equità anche in quella
sede.
Presidente
- Colleghi, altri? Mi sembra di aver capito
che volete andare avanti, quindi finire il punto? Va bene, finiamo
il punto questa mattina. Altri colleghi? Voglio comunicare che è
arrivato un ordine del giorno che andrà votato prima della
votazione inerente il punto, e quindi appena fatte le fotocopie
verrà distribuito ai colleghi...per l'ordine del giorno. Altri
colleghi? Non vedo altri colleghi. Aspettiamo solo che sia
distribuito l'ordine del giorno.
È stato consegnato. Quindi chi lo vuole illustrare. La parola
alla collega Certan.
Certan (ALPE)
- Grazie Presidente.
È un ordine del giorno molto semplice e molto diretto, che ha
origine dalla discussione che è avvenuta oggi in aula, anche
relativamente all'insindacabilità del Consigliere Ferrero,
considerate comunque anche tutte le altre precedenti discussioni
riguardo all'accumulo di cariche e delle varie Presidenze. Tutti i
gruppi di minoranza hanno presentato quest'ordine del giorno che,
tenuto conto che lo statuto del Forte di Bard prevede che nel Cda
ci sia la presenza del Presidente della Regione e di un Consigliere
regionale, ma non prevede, non c'è nessuna articolo che preveda che
automaticamente questi siano, vengano eletti - in particolare il
Presidente della Regione - Presidente dell'associazione del Forte
di Bard, e considerato che il Presidente della Regione è stato
eletto nel Cda anche Presidente dell'associazione Forte di Bard,
considerate un po' tutte le varie discussioni che su questo
accumulo di Presidenze sono avvenute, riteniamo che sia importante
che il Consiglio regionale prenda in mano questa situazione e
chiediamo al Presidente della Regione di dimissionare da questa
carica di Presidente dell'associazione di Bard per evitare
qualsiasi equivoco futuro, qualsiasi difficoltà nel prendere
posizioni da Presidente della Regione. Chiediamo, inoltre, alla
commissione competente o comunque chi sarà, chi avrà il ruolo, di
redigere delle modifiche allo statuto dell'associazione Forte di
Bard, in modo che la carica da Presidente della Regione e di
Consiglieri regionali siano incompatibili con la carica di
Presidente, che vuol dire che è normale, può essere comprensibile
che un Presidente o un Assessore anche all'istruzione pubblica o un
Consigliere regionale possano far parte del Cda, però riteniamo che
non sia opportuno, è proprio una questione di opportunità, che
siano eletti, che possano essere eletti Presidenti
dell'associazione Forte di Bard. Grazie.
Presidente
- Altri? Ricordo solo ai colleghi che siamo
sull'ordine del giorno presentato, che è stato illustrato dalla
collega Certan. Altri colleghi? Se non ci sono altri colleghi...la
parola al collega Bertin.
Bertin (ALPE)
- Grazie Presidente.
Soltanto una piccola integrazione a quanto detto dalla collega
Certan. Questo è un problema che è stato evidenziato oggi e che
crea una situazione imbarazzante come ci ha detto in precedenza, ma
più in generale è anche il rapporto tra la politica e questi enti o
partecipate che si vuole, che dev'essere definito in modo chiaro,
senza sovrapposizioni. Questa è l'occasione per affrontare la
questione, per risolverla e uscire da un imbarazzo nel quale è
caduto il sistema regionale. Dobbiamo risolvere in fretta e questa
è l'occasione per farlo, grazie.
Presidente
- Grazie collega Bertin, altri? Il Consigliere
Bertschy.
Bertschy (UVP)
- Sì solamente per chiedere il voto
segreto, chiaramente su...
Presidente
- Altri colleghi? Grazie collega. Allora il
collega Bertschy ha fatto una richiesta di porre in votazione
praticamente l'ordine del giorno, ci sono altri colleghi che
vogliono far dichiarazioni? La votazione è aperta. Segreta. La
votazione è chiusa.
Presenti: 17
Votanti: 17
Favorevoli: 17
Il Consiglio non approva all'unanimità non essendoci i numeri
all'interno dell'aula.
Io non posso che attestare quello che c'è. Allora,
colleghi...
(
interruzione di alcuni Consiglieri, fuori microfono
)
...Allora, colleghi, colleghi! Anziché fare illazioni voglio
solo dirvi che in altri casi, in altri casi l'opposizione ha fatto
la stessa cosa...allora, in altri casi l'opposizione ha fatto la
stessa cosa. Allora, collega La Torre, la parola...scusi La Torre,
un attimo che le do la parola, collega La Torre. Un attimo. Collega
La Torre ha la parola. Si può riprenotare, grazie. La parola al
collega La Torre.
La Torre (UV)
- Grazie Presidente, scusate ma è una
questione di dignità. Non posso accettare per me stesso una cosa
del genere, scusate. C'è un ordine del giorno, noi decidiamo di non
votare, facciamo una dichiarazione di voto, ci assumiamo la nostra
responsabilità e loro decideranno di fare quello che vogliono.
Adesso parlo per me, io in queste condizioni non intendo più
lavorare. Non è possibile che si vota senza sapere che cosa
votiamo, non vi offendete, io ho una dignità, se voi non ce
l'avete, fate come volete, io ve lo dico, ognuno si assume le
proprie responsabilità.
Presidente -
Grazie collega La Torre, dobbiamo procedere
alla votazione del punto all'ordine del giorno. La parola al
collega Laurent Viérin.
Viérin L. (UVP) -
Presidente, solo per dire che siamo
allibiti, siamo allibiti da quel che è rimasto di questa
maggioranza, che non ha neppure la dignità per evitare di incombere
probabilmente in problemi di persone che vorrebbero esprimere il
loro voto in modo libero. Questi sono atteggiamenti che non sono
degni di quest'aula in cui siamo stati eletti, perché non
partecipare al voto significa annunciare che non si partecipa al
voto, ma non votare per controllare i colleghi su un voto segreto,
per vedere come votano, veramente è l'ultima spiaggia a cui siete
arrivati, perché non avete più i numeri per governare.
Pensavamo in questi giorni di aver assistito alla peggior pagina
della politica valdostana, ma voi continuate a battere i record che
voi stessi avete già conseguito nelle sedute precedenti. Qui
veramente, Presidente Viérin, lei su tutti è quello che fa la
peggior figura, perché lei rappresenta quest'aula. Allora, se il
controllo del voto significa non far partecipare i Consiglieri,
ogni volta che c'è un voto segreto, per evitare che votino contro
la decisione che la maggioranza ha assunto, è qualcosa che va oltre
quello che è un ruolo istituzionale che lei dovrebbe garantire. Tra
l'altro, il Presidente annuncia che esce dall'aula perché...per
motivi suoi, non per gli stessi motivi vostri, nel senso che lui
esce dall'aula perché è anche Presidente del forte di Bard e poi
torna nell'aula per impartire a voi, colleghi di maggioranza, a voi
eh, impartire le disposizioni per controllarvi a vicenda, perché
non siete neanche in grado di garantire i numeri su una decisione
da assumere - che tra l'altro è proposta da noi - se non siete
d'accordo non la votate, siamo solo in diciassette, non passerà
mai.
Questa è la realtà, Presidente Viérin, lei in quest'aula è il
garante di chi dovrebbe garantire la segretezza del voto, evitare
questi atteggiamenti e garantire la segretezza del voto. Noi
diciamo semplicemente che state facendo veramente una brutta figura
davanti all'intera Valle d'Aosta, non solo davanti ai sottoscritti
in quest'aula e ci rendiamo conto e capiamo il senso di imbarazzo
del collega La Torre, condividiamo e capiamo meno l'atteggiamento
di tutti gli altri silenti che subiscono questo atteggiamento. Non
è solo di questa legislatura, abbiamo già avuto nella scorsa
legislatura, il collega Rosset ne è buon testimone, il capogruppo
dell'epoca dell'Union che aveva chiesto a certi Consiglieri di non
partecipare al voto in questo senso per controllare, per verificare
chi era che non votava secondo le regole impartite. Lei, Presidente
Marco Viérin, era in quest'aula, ha vissuto queste cose come altri
colleghi e noi avremmo auspicato che queste situazioni non fossero
più accadute. Non è così e crediamo che oggi lei non stia svolgendo
il ruolo di garante, che il suo ruolo e la sua carica impongono. Ci
dispiace, ce ne rammarichiamo, ma questa vicenda non finisce qui,
anche perché se voi pensate di continuare a lavorare in questo modo
ed evitare i tonfi, non partecipando al voto, avete veramente un
senso della democrazia che è pari a zero.
Presidente -
La parola al collega Bertschy, no Gerandin,
chiedo scusa.
Gerandin (UVP) -
Grazie Presidente, lo ha già detto il
collega Viérin, penso che oggi quest'aula abbia veramente toccato
il fondo, ma soprattutto lei, Presidente, si era presentato come
l'innovatore, come quello che garantiva trasparenza, quello che
garantiva la visibilità dovuta, soprattutto permettere di lavorare
in quest'aula nei dovuti modi. Lei, penso che in questo momento non
rappresenti più sicuramente questo Consiglio, non rappresenti
neanche più la sua stessa persona, perché lei è stato
delegittimato.
Non esiste un voto segreto con qualcuno presente in aula, questo
è controllo del voto. A questo proposito io chiedo, per iscritto,
una relazione da parte dei dirigenti, dei tecnici dell'Ufficio di
segreteria - metta nero su bianco, mi dica se questo voto è valido
- perché quando si parla di voto segreto e qualcuno rimane in aula
è controllo di voto. E che lei venga a dire, Presidente, che è già
successo da parte nostra, le ricordo che l'abbiamo fatto, ma non su
un voto segreto, noi siamo rimasti in aula, ma su un voto palese,
c'è una grandissima differenza. Forse lei non se lo ricorda, ma è
così. Per cui, veramente, tanto è stato detto, ma il problema...noi
chiediamo per iscritto, prima della ripresa del Consiglio questo
pomeriggio, di avere nero su bianco se questa votazione è valida e
la sottoscrivete perché non bastano due righe e poi vogliamo che
sia sottoscritta dall'Ufficio di Presidenza, perché questa è la
vergogna della Valle d'Aosta.
È ora che si smetta, veramente, e quando si parlava di dignità,
penso non so chi possa avere un minimo di dignità quando qualcuno
entra in aula, impartisce ordini e se ne va. Siete diciassette
schiavi, diciassette asserviti al potere. Questa è la verità.
Presidente -
Altri? La parola alla collega Morelli.
Morelli (ALPE) -
Avevamo già assistito nella scorsa
legislatura a un episodio analogo, ma credo che oggi si sia passato
il limite. Nella scorsa legislatura, è stato già ricordato, il
capogruppo dell'Union Valdôtaine aveva impartito ordine ad alcuni
Consiglieri di non votare per poter controllare il voto. Qui il
Presidente della Regione entra e impartisce ordine ai suoi di non
votare e il Presidente del Consiglio,
super partes, soit
disant
, si conforma a questo diktat. Ma dov'è la dignità dei
Consiglieri? Credo bene che il Consigliere La Torre abbia reagito
in quel modo, veramente sono senza parole. Abbassate la testa...sì,
sì ne avete ben donde di abbassare la testa, perché la vostra
dignità personale qui viene regolarmente calpestata e voi non
reagite.
Presidente -
La parola al collega Fabbri.
Fabbri (UVP) -
Sì, grazie Presidente. È veramente una
bruttissima pagina quella a cui oggi abbiamo assistito e ho un
grandissimo
vulnus
su quello che è lo spirito democratico
che dovrebbe regnare in quest'aula, non solo un
vulnus
alla
democrazia, ma anche alla dignità del Consiglio, perché non è
possibile assistere a cose del genere. Quando un anno fa sono
entrato qui, ero veramente intimorito e avevo timore reverenziale
per quest'aula, cosa di cui oggi purtroppo non ho più. Grazie.
Presidente -
Altri colleghi? Collega Donzel, no Bertschy.
Prima Donzel? Collega Donzel ha la parola.
Donzel (PD-SIN.VDA) - V
ede, Presidente, all'inizio di
questo dibattito, che era partito su una questione che riguardava
l'insindacabilità e vorrei che fosse chiaro che adesso stiamo
parlando di una questione di tutt'altro tenore, cioè stiamo
discutendo se sia corretto o meno che la carica del presidente del
Forte di Bard attenga alla Presidenza della Regione. Lei dice sin
dall'inizio che in questa vicenda lei aveva delle gravi
responsabilità nel non aver condotto correttamene tutto il percorso
della Capigruppo rispetto alla questione dell'insindacabilità e
facendo una serie di errori non è che si riesce a recuperare, gli
errori si accumulano e si arriva a degenerare fino a questo
punto.
Lei, anziché fare l'arbitro, entra a gamba tesa, finge di essere
ingenuo e chiede...in qualche modo minaccia le opposizioni in caso
di presentazione di risoluzioni rispetto alla loro accettazione o
meno. Le opposizioni rispondono con gli ordini del giorno, che sono
obbligatoriamente accolti, non devono essere votati e poi si va a
finire in questo modo, in cui la maggioranza è di nuovo ridotta in
pezzi con Consiglieri che hanno crisi di nervi, che abbandonano
l'aula e quant'altro, triste spettacolo per la Valle d'Aosta. Lo
commentavo sul mio blog che è gravissimo quello che sta accadendo,
perché in un momento in cui c'è bisogno di Governo regionale, ecco
questo Governo, questa maggioranza non esistono. Accade purtroppo
ogni giorno, su ogni singolo problema, non c'è la capacità di
affrontare delle questioni come questa, non condividete l'idea che
il presidente del Forte di Bard debba essere altra persona dal
Presidente della Regione e votate, votate secondo coscienza, dove
sta questo problema? Invece l'idea che voi usiate questo trucco,
che peraltro...
(
interruzione di un Consigliere, fuori microfono
)
Presidente
- Un po' di silenzio per cortesia.
Donzel (PD-SIN.VDA) -
...abbiamo sperimentato anche noi
dell'opposizione, ma con voto palese cioè non nascondendo mai la
nostra intenzione di voto, questo deve essere ben chiaro, quindi la
correggo su quello che lei ha detto al microfono, dicendo: l'avete
fatto anche voi dell'opposizione...eh no, no, non ci sto. Noi
dell'opposizione in situazione di voto palese, non abbiamo
partecipato al voto dichiarando ufficialmente la nostra
posizione.
Qui, un po'sottogamba si cercava di far correre via una
votazione con un trucco: se voi abbandonate l'aula si blocca la
seduta del Consiglio regionale, ecco perché voi non uscite
dall'aula, perché non volete che venga meno la seduta del Consiglio
regionale, e pensate di andare avanti, passiamo ad un altro punto,
quell'altro punto sarà di nuovo un punto a capo se non avete
risolto il vostro problema politico, perché di nuovo sul voto
successivo, che sarà l'insindacabilità, dovrete di nuovo non
partecipare al voto. Ma vi sembra una lezione di democrazia per i
giovani valdostani che ci stanno seguendo? Quelli che quest'anno
hanno fatto la loro maturità e aspirano a diventare cittadini
attivi nella politica, vedere la maggioranza regionale, il Governo
di questa regione ridotti nella condizione di non essere in grado
di esprimersi, per paura che qualcuno esprima un voto diverso da
quello che è nelle dichiarazioni di voto? È questa l'educazione che
trasmettiamo ai giovani valdostani di un Consiglio regionale
ridotto in queste condizioni?
L'ho detto, sono scelte...ho iniziato a fare queste polemiche
con la presidenza Rini, si sperava che cambiasse qualcosa, invece
la presidenza Viérin affonda miseramente al primo giro di boa,
quindi francamente un grosso rammarico, perché sarà difficile
recuperare credibilità delle istituzioni presso i cittadini in un
momento di difficoltà come quello che stiamo vivendo, con
comportamenti che, ripeto, sono incomprensibili, perché mai neanche
lontanamente mi è passato nella testa che se dichiaro un voto a
questo microfono, nel caso in cui ci sia un voto segreto, io possa
esprimere una posizione diversa da quella che ho indicato nel
microfono. Quindi, vi guardo e non riesco proprio a capire come
possiate continuare con questo comportamento inaccettabile.
Presidente -
Grazie collega, la parola al collega
Roscio.
Roscio (ALPE) -
Grazie Presidente.
Devo fare una triste constatazione: lei si sta limitando a dare
la parola e a chiedere silenzio quando qualcuno giustamente
rumoreggia, per una questione che grida vendetta, cioè qui c'è già
troppo silenzio. E stiamo facendo una discussione che non avrebbe
neanche senso di esistere e la situazione precedente quando si
parlava di tutt'altra questione, sull'insindacabilità per il
collega Ferrero, è stato di un imbarazzo totale, e il Presidente
della Regione Valle d'Aosta che occupa e accumula delle cariche
vestendo e togliendo la giacchetta secondo le opportunità. Un
momento è Presidente, un momento Prefetto, un momento è Presidente
della fondazione del Forte di Bard. Vi si chiede se voi, colleghi
di maggioranza, ritenete che questo sia opportuno, potete anche
ritenere che questo sia opportuno, quindi potete anche dirlo. Noi
di minoranza riteniamo che non lo sia, lei Presidente dovrebbe
essere quello che garantisce tutti noi Consiglieri, sia di
maggioranza che di minoranza e veramente non dovrebbe limitarsi a
dare o togliere la parola e chiedere silenzio quando qualcuno
rumoreggia e mi sembra che questo sia un'ammissione di debolezza
eclatante.
È veramente un momento molto triste per la democrazia
valdostana. La invito, veramente, anche come membro dell'Ufficio di
Presidenza, a dire qualcosa su questa questione, come si può far
passare tutto nel silenzio? Non è accettabile questo.
Presidente -
Altri che chiedono la parola? La parola al
collega Bertschy.
Bertschy (UVP) -
Il silenzio totale è assordante, a
questo punto, perché la lezione che il collega Stefano Ferrero vi
ha dato in questa discussione probabilmente nessuno di voi l'ha
appresa. E qui sono accaduti due fatti rilevanti, uno in termini
politici, quello che voi dite ormai con quotidianità e alcuni anche
due volte al giorno, che il peso politico che dovete sopportare di
una Presidenza troppo forte, troppo ingombrante vi va stretto, fate
fatica, non potete governare, non avete i vostri spazi, non potete
esprimere le vostre idee, non siete mai capaci di rivendicarlo e mi
dispiace che alla fine forse al contrario si è diventati schiavi di
un sistema che al quale non ci si vuole ribellare. Ha fatto bene il
collega Gerandin, non ci si vuole ribellare quando è ora di
ribellarci e non vuol dire sempre che la colpa è di chi ha
racchiuso gli schiavi nel recinto, qualcuno, a volte, non ha
proprio voglia di uscire dal recinto.
E allora smettetela di criticare questa situazione, andate
avanti tranquilli, fate le cose che dovete fare, ma non andate in
giro per le sagre, per le feste, per i bar, per le strade, con noi
a raccontare che questo sistema non vi va bene, non fatelo, perché
noi in giro dobbiamo dire invece che vorremmo governare insieme la
Valle d'Aosta con entusiasmo, con forza, con capacità di dirci le
cose che c'è bisogno di dirci in maniera seria, sensata, pacata.
Invece noi tutte le volte ci troviamo in un'altra situazione, e
oggi vi siete dovuti in cinque minuti prendere la lezione di quello
che dovevate fare, un rapido rientro, quattro comandi e avanti che
si parte. Eppure lì dentro c'è gente esperta, c'è gente inesperta
come il Presidente del Consiglio che non ha capito che cosa stava
succedendo, gente inesperta come i Capigruppo che probabilmente non
hanno capito che cosa stava succedendo, ma lì c'è gente esperta,
sono due legislature che è seduta qui dentro, sapeva benissimo che
stando seduti qui confermavano, sì è vero mi sono sbagliato, anche
cinque, confermavano a cose che non si possono fare. Tra qualche
ora discuteremo delle linee di indirizzo del nostro sistema di
pensare e vedere l'Europa, scriviamolo che il Consiglio regionale
della Valle d'Aosta si porta in Europa un sistema di controllo del
voto nella sua massima assemblea democratica, scriviamolo,
diciamolo. Una parte di questo Consiglio regionale ha deciso che è
così che ci si comporta in democrazia. Io, come tutti gli altri
colleghi, siamo rimasti veramente...non sappiamo più come dire,
perché frastornati è dire poco, sono atteggiamenti nei quali non ci
si riconosce più, abbiamo bisogno di capire veramente se siete
parte di una partita o se fate finta di esserlo. Abbiamo bisogno di
capirlo, perché noi non abbiamo necessità...qualcuno ha confuso i
voti segreti come la richiesta di ribaltone in passato, li vuole
ancora confondere, noi assolutamente no, noi vogliamo andare avanti
con la forza delle proposte e delle idee a cambiare le cose e se
troviamo gente sulla nostra strada che abbia voglia di cambiare, ne
siamo ben lieti, al di là dei posti che rappresentiamo. Bisogna
farlo, però, mettendo fuori la propria faccia, le proprie idee,
avendo il coraggio di sostenere davanti ai propri elettori le cose
che si ritengono giuste e quelle sbagliate. Gli atteggiamenti che
state tenendo dal dopo crisi sono atteggiamenti peggiori di quelli
di prima. Abbiamo visto una Consigliera di maggioranza fare un
intervento perché lascia una Commissione e non fare neanche un
ragionamento perché viene eletta vice Presidente in un Consiglio
regionale e un secondo dopo dimettersi. Lasciare una Commissione
non è mica il problema, è non avere il coraggio di assumersi una
carica, quello è il problema, e sono queste le situazioni che ormai
non ci fanno più capire cosa volete fare. Avremmo piacere di
sentirla e preferiremmo che ci diceste "a noi va bene così", ma ce
lo dite in tutti i momenti della giornata, in tutti i momenti in
cui parlate con i vostri elettori, che poi parlano anche con voi.
Perché il problema non è mica più, chi ha voglia di andare avanti
così, perché quello è il sistema, anzi bisognerebbe anche aiutarlo
a uscire da questo sistema, tutti insieme con responsabilità.
Presidente
- La parola al Consigliere Guichardaz.
Guichardaz (PD-SIN.VDA)
- Grazie Presidente. Chi non ha
la fortuna o la sfortuna, a seconda, di assistere al teatrino che,
diciamo, noi vediamo essendo all'interno dell'aula, probabilmente
non ha capito che cosa è successo.
Credo che non abbiano capito cosa è successo, molti di voi
colleghi della maggioranza, perché la reazione del collega La
Torre, che dopo aver obbedito per la fretta, la solita fretta, nel,
diciamo, dare, nel non dare la parola o nel mettere al voto le
iniziative, ha fatto in modo che il collega La Torre votasse senza
votare, cioè non espletasse il suo voto, rimanendo lì, dopo di che
è uscito, è rientrato, dopo che ha capito che cosa era successo, e
ha fatto un atto di protesta. Allora voi cari colleghi,
probabilmente alcune volte fate le cose senza sapere che cosa
dovevate fare. Io non sono così sicuro che eravate del tutto
consapevoli che si votava un ordine del giorno per chiedere che la
carica di Presidente dell'associazione del Forte di Bard non fosse
assommata nelle varie cariche in capo al Presidente della
Giunta.
Penso che abbiate...nella solita confusione che regna da quella
parte, probabilmente vi siete un po'trovati in quel momento a non
sapere che cosa fare e quindi non avete votato. Questa è la realtà
dei fatti, però questa realtà si scontra con il fatto che voi qua
siete coloro che decidono, che legiferano, che dettano le linee
politiche della nostra regione, siete i legislatori, gli esecutori,
e cosa fate? Non lo sapete neanche voi. Vi astenete, non vi
astenete, praticate una pratica del voto che a mio parere è
assolutamente illegittima, che ha insita una forma di controllo del
voto che è assolutamente palese, e voi la praticate pur essendo qua
in qualità di legislatori eletti. E poi magari qualcuno ci viene a
rimproverare, dicendo: "ma anche voi vi siete rifiutati di votare
una volta". Beh, cari colleghi, evitate di dire una cosa del genere
perché noi non ci siamo mai rifiutati di votare con queste
modalità. Ogni volta che noi esprimiamo un voto, un dissenso, che
ci asteniamo o che non votiamo, lo motiviamo perché noi non abbiamo
paura del voto, non abbiamo bisogno all'interno dell'opposizione di
controllare chi vota e chi non vota e come non vota, perché ci
fidiamo.
Questa è la differenza tra noi e voi. Poi anche tra di noi,
magari, ci sono dei punti di vista diversi, dei posizionamenti
diversi sui singoli argomenti, ma la differenza tra noi e voi è che
noi siamo persone che hanno un minimo di dignità, e oggi voi avete
invece dimostrato di non averla. Non avete votato un ordine del
giorno, l'ordine del giorno poi si discute, si apre un dibattito
sull'opportunità che il Presidente della Giunta firmi una querela a
carico di un proprio collega, Consigliere regionale, in un'altra
veste, e poi magari si ritrova qua a decidere insieme a tutti gli
altri perché gli ordini li abbiamo visti, come li dà, li ha dati
lui, anche se se ne è uscito.
Il Presidente Rollandin ha dato gli ordini a voi di non votare.
Questo è il problema, il problema valdostano che è tutto incentrato
in un'unica persona che ha il potere assoluto anche delle vostre
coscienze e delle vostre dignità. Questa è la differenza tra voi e
noi, quindi vi preghiamo, cari colleghi della maggioranza, evitate
di dire che noi siamo uguali a voi. Io non mi riconosco in voi e il
collega La Torre ha fatto un atto non di ribellione, ma di dignità.
Poi io non voglio entrare nel merito del collega, non collega
eccetera, però ha detto una cosa molto chiara, e cioè che lui non
si riconosce in questo metodo.
Allora, possibile che qua dentro succedano delle cose del
genere, in un'aula che dovrebbe essere il fulcro della democrazia,
il luogo oggetto e simbolo della democrazia, dove vengono le
scolaresche a farsi raccontare dagli addetti e dai funzionari che
noi abbiamo il potere legislativo, che noi decidiamo, che noi siamo
qua a intessere i destini della nostra regione. Voi l'avete ridotta
a un mercato quest'aula, una suburra, le avete tolto quella dignità
che un'aula istituzionale avrebbe dovuto avere.
Presidente -
La parola alla collega Certan.
Certan (ALPE) -
Grazie Presidente.
Non aggiungo molte cose a questa scena che è a dir poco
desolante o meriterebbe la dimissione non del Presidente della
Regione o del Presidente del Forte di Bard, ma ben altre
dimissioni, forse di chi rinuncia a votare. Noi l'avevamo capito,
credo che oggi l'abbiano capito chiaramente anche i valdostani,
anche quelli che forse finora pensavano che noi dicessimo delle
bugie. Il Governo regionale è nelle mani di una sola persona, una
sola persona che fa il
beau geste
di uscire perché non vota
un punto che la riguarda, ma di fronte a una votazione che la
minoranza chiede, una votazione che potrebbe metterla in
difficoltà, questa persona rientra, in meno di uno, due minuti,
impartisce l'ordine, tutti eseguono impietriti e lui esce di nuovo
e si mette a osservare quello che succede dal foyer, mentre tutti
impietriti votano ed eseguono l'ordine.
Non ho più parole, mi rendo conto che questo ordine del giorno
poteva mettere in difficoltà la maggioranza, ma non creava nessun
altro tipo di grande scossone. Beh, io credo che a nome del
movimento ALPE, ma non ci siamo confrontati su questo, credo a nome
di tutti i gruppi dell'opposizione che possiamo dire che annunciamo
oggi che chiederemo anche altre dimissioni, perché sappiamo che il
Presidente della Regione ha un accumulo di cariche, un cumulo di
cariche molto grandi, va beh a parte quella di Prefetto, che è per
legge, è Presidente dell'Università della Valle d'Aosta, del Forte
di Bard, eccetera, quindi interverremo sicuramente come gruppi di
minoranza anche su questi.
Presidente -
La parola alla collega Fontana.
Fontana (PD-SIN.VDA) -
Grazie Presidente.
Non si può non intervenire in una situazione del genere.
Condivido quanto ha detto la collega Certan, non era un ordine del
giorno che implicava decisioni che non potevate prendere. Dovevate
avere il coraggio di dire quello che pensavate, come l'avete avuto
quando vi siete scambiati le poltrone. Casualmente questo
Consiglio, questa maggioranza, quando è il momento di prendersi le
poltrone, parla, viene a dire chi deve fare il vice Presidente, chi
deve fare il Presidente, chi deve fare l'Assessore, in quel caso la
lingua ce l'avete, oggi abbassate la testa e non avete nemmeno il
coraggio di dire una parola.
Presidente, sono delusa, non mi riconosco più in un Presidente
del Consiglio come lei, anzi se avesse veramente un po' di dignità
dovrebbe dare le proprie dimissioni, e senza che glielo chieda la
minoranza. Prima di essere eletto veniva, ufficio per ufficio,
dicendo che lei quando sarebbe stato eletto ci avrebbe
rappresentato tutti. Secondo lei, ci ha rappresentati tutti, oggi?
Non riesco veramente a capire che persone siete. Già nella scorsa
legislatura i Consiglieri di maggioranza dovevano fare i soldatini,
si alzava il capogruppo che diceva: non votate, uscite fuori, e i
soldatini uscivano. Io vengo da una regione in cui viene imposto il
modo di vivere, e sono andata via per non sottostare a quello, non
credevo che in un'aula di Consiglio si arrivasse a tanto. Mi sono
ribellata e ho scelto la mia vita, voi siete peggio di quelli che
dicono di essere schiavi: io mi ritengo una persona libera, perché
posso dire quello che penso, e voi non lo siete. Andatelo a
spiegare ai vostri elettori, non fate così con la testa, perché non
mi fate pena, ma avete il coraggio non mi viene neanche la parola,
delle vostre azioni, ma svegliatevi, svegliatevi davvero, se no
sarete sempre schiavi.
Presidente -
La parola al collega Bertin.
Bertin (ALPE) -
Grazie Presidente, sarò telegrafico anche
perché c'è poco da aggiungere. Questo ordine del giorno, ad
esempio, è già stato presentato sotto diverse forme, anche
nell'altra legislatura, ma neanche in quella occasione avevate
avuto la dignità di votare contro.
Questa volta neppure. Andiamo nel merito della questione, che
poi è il voto segreto. Il voto segreto è un principio di libertà in
tutte le democrazie occidentali e lei, Presidente del Consiglio
Viérin, deve garantire la libera espressione dei Consiglieri, è una
sua precisa competenza, no, non può far finta di niente. E da
questo punto di vista pretendiamo cosa verrà fatto per garantire la
libera espressione di tutti i Consiglieri, maggioranza e
opposizione, quello che si vuole. Questo è un preciso compito suo,
garantire la libertà di tutti, e non si può far finta di niente.
Grazie.
Presidente -
La parola al collega Rosset.
Rosset (UVP) -
Grazie Presidente, ahimè, è una brutta
pagina, Presidente, con tutto il rispetto che ho per la sua
funzione.
Resta chiaro che chiedo la sua massima vigilanza su questa
assemblea. Allora, le chiedo, reagisca, reagisca a difesa
dell'istituzione che rappresenta e della funzione di ogni singolo
Consigliere e vorrei che quella difesa...che il compianto suo
predecessore Cerise aveva attivato con una lettera in questa
assemblea con alcuni Consiglieri proprio per evitare il controllo
del voto. Ebbene credo che lei abbia la possibilità oggi di
dimostrare questa sua chiarezza, questa sua vigilanza, al di là del
gruppo e del movimento a cui appartiene.
Presidente -
La parola al collega Bertschy.
Bertschy (UVP) -
Per mozione d'ordine, e anche per capire
come procediamo in questi lavori del Consiglio. Riteniamo che il
punto non si possa concludere fino a quando la relazione non è
presentata, perché vogliamo avere certezza di quello che è stato
fatto, in maniera corretta o in maniera scorretta, quindi vogliamo
avere sue indicazioni, Presidente. Si consulti con la dirigenza e
ci dica come si procede. Non chiudiamo questo punto finché non
sappiamo come si sono svolti i lavori e qual è la certezza perché
questi lavori siano fatti in maniera corretta.
Presidente - S
olo per ricapitolare, perché posso capire
le tensioni e quant'altro. Ringrazio il collega Rosset, invece, il
Vice presidente Rosset, per le parole che chi è qui, che sia il
Presidente o il Vice presidente, deve guardare alle regole del
gioco. Se poi le regole del gioco, regolamento in questo caso, sono
scritte in una certa maniera, dove il regolamento non prevede a
oggi il fatto che anche nella votazione segreta ci sia l'obbligo di
espressione, non è né colpa mia, né colpa di tanti colleghi qui
presenti. Allora, chi presiede questa assemblea, la presiede su un
regolamento, dopo di che se vogliamo cambiare il regolamento c'è la
Commissione regolamento, si possono cambiare i regolamenti e quello
che è. Devo dire con onestà e lo dico a Donzel, che è vero invece
che quando l'opposizione ha fatto questo passaggio, l'ha fatto su
una votazione palese, questo a onor del vero, bisogna essere
corretti. Ho riguardato la questione su un voto palese, ma come mi
hanno detto anche i funzionari, è chiaro che adesso hanno bisogno
di un po' tempo, non è che possano scrivere una relazione a mano,
ma su questo fatto il regolamento non prevede. Non posso pretendere
dai Consiglieri di esprimere il voto se l'espressione è quella di
non partecipare al voto. Dico questo con serenità e tranquillità,
dopo di che, con altrettanta serenità, se c'è bisogno di chiarire
quelle questioni c'è la Commissione regolamento, possiamo fare
anche delle proposte, no? Questo è quanto mi viene detto. Poi, se
vogliamo sospendere, come è stato richiesto, alle tre e mezza, in
attesa di quella relazione, lo possiamo fare. La parola al collega
Laurent Viérin.
Viérin L. (UVP) -
Mi dispiace contraddirla, Presidente
Viérin, ma il regolamento all'articolo 73 parla di votazione a
scrutinio segreto, che è un articolo che sostituisce la vecchia
modalità di votazione con le palline, le famose palline che nel
1990 crearono il famoso ribaltone, dicendo che la votazione a
scrutinio segreto normalmente ha luogo mediante procedimento
elettronico, normalmente, perché se non funziona il procedimento
elettronico, si ritorna alle palline.
Allora, il procedimento elettronico significa che bisogna
votare, perché nel tempo la pallina bianca era voto favorevole,
quella nera voto contrario, il voto di astensione si manifesta
deponendo entrambe le palline nell'apposita urna dell'astensione,
quindi questa è la ratio che poi è stata sostituita con lo
strumento elettronico. Se poi qualcuno non ha intenzione di
partecipare al voto deve uscire dall'aula perché altrimenti
manifesta il voto, la non partecipazione ed è un modo per
manifestare, malgrado il voto segreto, il non partecipare al voto,
cioè non poter esprimere, attraverso un dissenso, il voto in
questione.
Quindi, Presidente Viérin, quello che noi abbiamo chiesto è
semplicemente una nota degli uffici, da adesso a questo pomeriggio,
che ci dica qual è la questione da punto di vista tecnico, ma da un
punto di vista di ratio, questa norma è stata votata da quest'aula,
e quindi politicamente è l'aula che deve dirimere questa questione
su una manifestazione del voto, Presidente Viérin, lo sa meglio di
me. Poi c'è una Commissione regolamento, per carità, ma noi siamo
qui a discutere di qualcosa che va oltre l'aspetto tecnico, qua è
una questione politica, ma siete ridicoli, ma non so se non vi
rendete conto di quello che è successo. Non avete neanche capito su
cosa votavate, perché avevate deciso di non partecipare al voto
sulla questione dell'insindacabilità. È arrivato l'ordine del
giorno illustrato dalla collega Certan e voi oramai eravate, da un
punto di vista di schema, rimasti sul fatto che non bisognava
partecipare al voto. Non partecipare al voto significa uscire
dall'aula, annunciare che noi non partecipiamo a questo voto, il
fatto invece di rimanere o no, di non partecipare al voto segreto
mediante procedimento elettronico, significa controllo del voto.
Questo è quello che noi pensiamo. Lei Presidente la pensa come la
maggioranza, di cui peraltro non abbiamo capito bene quale sia la
posizione, perché oggi lei, in questo momento, in assenza del
Presidente della Regione, sta rappresentando la maggioranza. Si
rende conto Presidente Viérin che lei sta rappresentando la
maggioranza, non il Presidente del Consiglio, lei sta difendendo
l'indifendibile. Noi le chiediamo tra l'altro che rimanga aperto
questo punto, mi pare che ci sia una disponibilità su questo, non è
che vogliamo fare questioni ideologiche, ma veramente non è mai
successa questa cosa, non è mai successa e le ricordo che il suo
predecessore - che si chiamava Alberto Cerise - ha scritto una
lettera che le chiediamo di andare a ripassare, che forse le
insegnerà anche qualcosa in merito all'episodio citato da certi
colleghi su Diego Empereur, che aveva detto ai colleghi Caveri e
Hélène Impérial di non partecipare alla votazione, uscendo
dall'aula o comunque non schiacciando il bottoncino e c'è stata una
lettera molto interessante di richiamo da parte del presidente
Cerise che forse può essere un esempio anche in questo momento,
soprattutto per lei.
Presidente -
Mettere le cose al loro posto, come mi
dicono anche gli uffici e poi faranno anche la relazione, perché
l'ho detto già prima, io come fossi un vice Presidente, in questo
caso devo far valere le regole. Allora, sul discorso delle palline
bianca o nera, c'era anche la possibilità del non ritiro e quindi
se vogliamo essere, diciamo chiari, c'è anche quella possibilità
che può essere paragonata alla possibilità che i colleghi oggi
hanno voluto esplicitare. Non direi, quindi, oggi di discutere, io
ho detto che sono disponibile a fare un ragionamento, a dire se c'è
questa necessità di capire meglio, di voler far sì che gli uffici
facciano una relazione. Il ragionamento è: chiediamo, non ho
problemi e la disponibilità, anzi, ci mancherebbe, è che, come ho
detto, ci sono delle regole, se queste regole sono sbagliate vanno
ricorrette, ci sono gli organismi per ricorreggerle, non c'è alcun
problema. La parola a Gerandin che l'aveva chiesta prima.
Gerandin (UVP) -
Grazie Presidente.
Solo per ribadire quello che ha già detto il collega Viérin in
parte, ma soprattutto per ricordarle che quando si è trattato di
dare un'interpretazione alla mozione di sfiducia costruttiva,
allora gli uffici si sono attivati e hanno supplito con un parere,
consultando fior di legali, non so chi, nel quale la parte che non
era prevista all'interno, o non era chiara all'interno del
regolamento, veniva attuato quello che erano dei principi di
carattere generale. Ora, io voglio solo capire, spiegatemi come in
un'aula quando si chiede il voto segreto, per evitare il controllo
del voto, ci sono diciassette persone che non partecipano al voto,
senza uscire, perché l'alternativa era uscire, solo che uscire
comportava una assunzione di responsabilità, non c'erano più i
numeri del Consiglio, avreste fatto brutta figura, saltava il
Consiglio?
Questa è la verità, per cui non potete giocare sul regolamento.
Aspetto solo cosa scriveranno, cosa mi scriveranno gli uffici e i
dirigenti. Voglio vedere che cosa mi scriveranno, dopo di che,
quando tratterete il prossimo punto all'ordine del giorno, andrò a
Palazzo di Giustizia, se c'è un parere che mi conferma che questo è
il voto, andrò personalmente nei palazzi dovuti a fare la denuncia,
perché questa è una vergogna per la Valle d'Aosta, una vergogna per
la Valle d'Aosta.
Presidente -
Allora, se siamo tutti d'accordo, gli uffici
prepareranno questa relazione per le tre e mezza, credo che avranno
il tempo per poterla affrontare e poi riprenderemo i lavori alle
quindici e trenta. Bertschy voleva...Bertschy. Credo che ci sia
anche un po' di buon senso per capire che gli uffici devono fare
una relazione su questo tema, ma se la chiedete. A noi al tavolo
della Presidenza ci è stato detto così, se devono mettere nero su
bianco, devono avere un minimo di tempo per farlo. Credo che ci
debba essere anche comprensione per fare questo. Se non c'è neanche
questa comprensione, cosa volete che vi dica. Sì, darei ancora la
parola al collega Bertschy. Il collega ne ha la facoltà.
Bertschy (UVP) - Q
uello che manca ancora adesso è una
valutazione politica da parte sua sul fatto che diciassette persone
possano stare vicine, sedute in aula. La prossima volta fate così:
"non voto", così si capisce bene, di mettere la manina lì e di non
mettere la manina lì. Ma lei è capace Presidente, ma non Marco
Viérin, perché ci troviamo fuori, ma il Presidente del Consiglio è
capace di dire che questo è un atto che non permette la libera
espressione del voto? Ce lo può dire senza consultarsi con la
dirigente che è al suo fianco? Secondo lei è normale quello che è
successo? Io faccio una valutazione, che non è il
regolamento...dico: "ma secondo lei è questo il sistema di votare
in Consiglio regionale? È normale?" Ma uscite da quest'aula, uscite
da quest'aula, prendetevi la responsabilità, ma non venite a
raccontarci, e io spero per la serietà con la quale i dirigenti
devono dimostrare, spero di non trovare dei cavilli per i quali si
riesca a scrivere che questo è regolare, eh? Spero veramente che
qualcuno non riesca a scriverlo, perché in tre minuti, oggi qua,
tre righe si scrivono, stare in aula uno vicino all'altro, mentre è
in corso una votazione segreta, non è regolare, non c'è bisogno di
pareri con dieci avvocati, è scritto, è così che funziona.
Addirittura c'è stata una ricostruzione storica del regolamento.
Spero che non arriviamo a leggere qualcosa del genere, perché oltre
che una brutta pagina politica sarebbe pure una bruta pagina
professionale.
Presidente -
Le ragioni del suo intervento vengono
recepite in una certa maniera, perché non credo che lei abbia
voluto esprimere certi concetti e quindi sono convinto che gli
uffici faranno il loro lavoro come sono chiamati a fare e a
relazionare non solo al tavolo della Presidenza, ma anche, come è
stato chiesto, al tavolo del Consiglio e quindi a tutti i
Consiglieri.
Sull'altra questione, posso dirle in maniera molto serena, che
io non rappresento tutta la maggioranza che era presente in questo
caso in assenza del Presidente della Regione, perché a
rappresentare la maggioranza è il Vicepresidente della Regione.
Quindi io sto gestendo solo il rispetto delle regole, che mi
vengono comunicate, e cerco di fare il mio lavoro, lo ribadisco,
come lo farebbe un vicepresidente sia di opposizione, sia di
maggioranza. Grazie. Il Consiglio riprende alle 15,30.
-----
La seduta termina alle ore 14,10.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK