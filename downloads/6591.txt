Consiglio Regionale della Valle d'Aosta - Oggetto del Consiglio n. 1074 del 28 gennaio 1985 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1074 del 28 gennaio 1985 - Resoconto
OGGETTO N. 1074/VIII - RATIFICA DI DELIBERAZIONI ADOTTATE
DALLA GIUNTA REGIONA LE IN VIA D'URGENZA.
Oggetto n. 7969 in data 14 dicembre 1984
:
Concessione e liquidazione di un contributo di Lire 4.860.000 per
l'organizzazione, a cura di un gruppo di studenti universitari, di
un corso di "Storia della psicologia A" - Anno accademico
1984/1985.
PRESIDENTE
: Se nessuno chiede la parola metto in ratifica
la deliberazione n. 7969.
ESITO DELLA VOTAZIONE
Presenti, votanti e favorevoli: 23.
Il Consiglio approva all'unanimità.
Oggetto n. 8082 in data 14 dicembre 1984:
Interventi a favore del Comune di Brissogne. Approvazione,
impegno e liquidazione di spesa.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Seulement pour dire qu'il s'agit d'un
problème que le Conseil connaît déjà, c'est-à-dire des engagements
que l'Administration régionale a pris vis-à-vis de la Commune de
Brissogne. Depuis le moment où on avait eu les pourparlers avec le
Conseil communal il y a eu une évolution, c'est-à-dire qu'à la
délibération en objet, après la lettre C, on doit ajouter la lettre
D "Costruzione dell'acquedotto comunale" et il faut comme
amendement enlever les points 4, 5 et 6, vu que le problème a déjà
été résolu de la part de l'Administration communale même. Il s'agit
donc d'une modification de l'amendement à la délibération, d'accord
avec la Commune de Brissogne, pour prendre en considération les
requêtes que l'Administration communale même avait présentées à son
temps et que l'Administration régionale avait dit de partager. Donc
je répète, il s'agit d'ajouter la lettre D "Costruzione dell'acque
dotto comunale" et enlever les points 4, 5 et 6.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Speriamo che gli interventi a favore
del Comune di Brissogne metteranno fine alle polemiche di questi
ultimi tempi, specie con la Giunta Regionale. Noi infatti, l'anno
scorso abbiamo ricevuto una lettera del Sindaco che elencava tutta
una serie di richieste; resta però il fatto che non si è ancora
raggiunta una trattativa adeguata alle esigenze della popolazione.
Recentemente noi abbiamo parlato con la popolazione di Brissogne e
sembra che una parte di essa non ritenga soddisfacenti le
contropartite offerte dalla Regione e alcuni mettono addirittura in
discussione le trattative stesse. Perciò il nostro Gruppo si
astiene su questa deliberazione.
PRESIDENTE
: Ha chiesto la parola il Con sigliere Marcoz;
ne ha facoltà.
MARCOZ (U.V.):
Questa mattina, durante l'intervento del
Consigliere Mafrica, volevo prendere la parola ma non l'ho fatto
per compiacenza e forse anche per ragioni di etica professionale.
Quando il Consigliere Mafrica ci accusava dicendo che qui, in
Consiglio regionale, si fanno tantissime chiacchiere, io, come
membro del Consiglio Regionale, mi sono sentito offeso perchè non
sono abituato alle chiacchiere. Io parlo pochissimo e quando lo
faccio intervengo a titolo personale e molte volte anche a titolo
del Movimento. Personalmente non ho mai fatto delle chiacchiere a
sproposito e credo che non ne faccia neanche l'Union
Valdôtaine.
A proposito di questa deliberazione, come diceva il Presidente
della Giunta, si sono avuti degli sviluppi: il Consorzio ha
eseguito i lavori sull'acquedotto e quindi sono venuti a cadere i
punti 4, 5 e 6. Anche se siamo in campagna elettorale, durante la
quale ciascuno crede di poter sparare le cartucce che ha, io
riaffermo le dichiarazioni che ho fatto il giorno 14 o 15 gennaio,
durante il Consiglio Regionale e credo che anche l'Union Valdôtaine
possa valutare positivamente questo accordo intervenuto tra la
Regione ed il Comune di Brissogne.
PRESIDENTE
: Ha chiesto la parola il Vicepresidente del
Consiglio Dolchi; ne ha facoltà.
DOLCHI (P.C.I.):
Vorrei solo aggiungere una
considerazione sulla situazione particolarmente difficile in cui
viene a trovarsi il Comune di Brissogne per le opere indicate nel
primo comma del dispositivo della Giunta e cioè il depuratore, la
raccolta differenziata dei rifiuti e la casa circondariale. Non va
dimenticato che il problema della casa circondariale di pena
porterà una trasformazione nella vita e nel tessuto sociale del
Comune di Brissogne. Infatti i riflessi, non solo della presenza
degli ospiti della casa circondariale ma anche quella delle guardie
e degli impiegati amministrativi, contribuiranno ad alterare la
tradizione e la storia che si è consolidata nel corso dei secoli
nel Comune di Brissogne.
Tuttavia io volevo fare alcune considerazioni sulla differenza
che si può attribuire a quanto la deliberazione stessa definisce
"adeguato indennizzo dei danni subiti dalla comunità di Brissogne
per il mancato utilizzo di 420.000 metri quadrati". La prima
considerazione è che la destinazione di questi 420 mila metri
quadrati è stata variata in seguito ad una precisa richiesta della
Regione, per cui è stato poi possibile fare gli atti successivi.
Infatti in modo assai elegante è stato chiesto al Comune di
Brissogne di modificare il P.R.G.C. ed il Comune in modo abbastanza
ossequioso ha provveduto alla modifica. Forse l'Amministrazione
comunale riteneva che l'adeguato indennizzo fosse qualche cosa di
sostanzioso, mentre mi sembra di rilevare che la costruzione e
l'arredamento di un nuovo municipio, nonchè la costruzione di una
strada, sono cose che si fanno per qualsiasi Comune della Valle
d'Aosta che ne abbia la necessità. Ecco, io non vedo nella
deliberazione 8082, che già fa molto parlare nel Comune di
Brissogne, l'adeguato indennizzo per il notevole danno materiale e
morale che subisce il Comune. Di questo forse avremo agio e motivo
di discutere specie per i riflessi che potranno interessare il
Governo ed il Consiglio regionale.
La mia adesione all'astensione del mio Gruppo è piena e
incondizionata proprio perchè, e lo ripeto in via definitiva,
qualsiasi Comune, anche non così penalizzato da queste tre grandi
opere come quello di Brissogne, aspira ad avere un proprio
municipio nuovo, ovviamente arredato, e la costruzione di una
strada. Quindi io non vedo niente che venga incontro in modo
particolare a questo Comune così tartassato dalle decisioni di
interesse generale della Valle d'Aosta.
PRESIDENTE
: Ha chiesto la parola il Consigliere Marcoz;
ne ha facoltà.
MARCOZ (U.V.):
Poichè sono tirato in ballo cercherà di
essere più chiaro senza chiacchierare inutilmente. Prima mi ero
dimenticato di dire che la delibera di accordo, che il Consiglio
dovrebbe oggi approvare, era stata concordata con la Giunta
comunale e con il Sindaco di Brissogne e che i due miliardi sono
stati messi preventivamente in bilancio dalla Giunta Regionale per
fare un primo esperimento in Valle di centralina che utilizza le
acque. Io credo che la Giunta Regionale abbia accettato
l'emendamento proposto dal Presidente della Giunta al punto D. Ma
aggiungo che in fondo la Giunta Regionale, attraverso il suo
Presidente, si è anche impegnata, e su questo mi ha tirato in ballo
or ora il Consigliere Dolchi, sul delicato problema della residenza
dei famosi "ristretti" e di quelli che salvaguardano la loro
incolumità. Io credo che si sia raggiunto un accordo per assegnare
al Comune di Aosta la residenza sia dei ristretti che dei
secondini, perchè altrimenti si sarebbe verificato un caso unico in
Italia: i 400 abitanti del Comune di Brissogne sarebbero diventati
minoranza a causa dei nuovi sopravvenuti per la presenza del nuovo
complesso del carcere circondariale. Mi sembra che anche il
Presidente della Giunta possa confermare quanto ho detto. Pertanto
non capisco la perplessità manifestata in alcuni interventi
dall'opposizione, e anche dal Consigliere Dolchi, se non come
espediente politico da utilizzare in campagna elettorale.
PRESIDENTE
: Se nessuno chiede la parola metto inratifica
la deliberazione n. 8082 con gli emendamenti presentati dal
Presidente della Giunta.
ESITO DELLA VOTAZIONE
Presenti: 26
Votanti: 21
Favorevoli: 21
Astenuti: 5 (Bajocco, Cout, Dolchi, Mafrica e Millet)
Il Consiglio approva.
Oggetto
n. 8107 in data 14 dicembre 1984
:
Approvazione ed impegno di spesa per la prosecuzione degli scavi
archeologici nell'area forense di Augusta Praetoria, zona di
proprietà regionale a sud della Piazza Giovanni XXIII. - Esecuzione
dei lavori in economia mediante contratto di cottimo
fiduciario.
PRESIDENTE
: Se nessuno chiede la parola metto in
approvazione la deliberazione n. 8107:
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto
n. 8118 in data 14 dicembre 1984
:
Lavori di costruzione delle opere
di presa "Fontana Gerbe"
in Comune di Chamois. - Impegno di spesa.
PRESIDENTE
: Se nessuno chiede la parola metto in
approvazione la deliberazione n. 8118:
ESITO DELLA VOTAZIONE
Presenti, votanti e favorevoli: 24.
Il Consiglio approva all'unanimità.
Oggetto
n. 8119 in data 14 dicembre 1984:
Concessione e liquidazione di un contributo di Lire
41.500.000
al Comune di Allein nelle spese sostenute per la
pavimentazione in conglomerati bituminosi di strade comunali alle
frazioni Ville e Chanté Dayllon. Approvazione
e
liquidazione
di spesa.
PRESIDENTE
: Se nessuno chiede la parola metto in
approvazione la deliberazione n. 8119:
ESITO DELLA VOTAZIONE
Presenti, votanti e favorevoli: 22.
Il Consiglio approva all'unanimità.
Oggetto n. 8136 in data 21 dicembre 1984
:
Esecuzione, in economia diretta di ulteriori lavori di manutenzione
straordinaria e adeguamenti al Caseificio di Valtournenche, di
proprietà regionale.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
In questo caso si tratta di lavori per
la considerevole cifra di circa 150 milioni, ed io sono abbastanza
perplesso sul fatto che lavori di questo tipo vengano fatti con la
procedura dell'economia diretta.
PRESIDENTE
: Se nessuno chiede la parola metto in
approvazione la deliberazione n.
8136:
ESITO DELLA VOTAZIONE
Presenti: 23
Votanti: 17
Favorevoli: 17
Astenuti: 6
(Bajocco, Cout, Dolchi, Mafrica, Millet e
Riccarand)
Il Consiglio approva.
Oggetto
n. 8164 in data 21 dicembre 1984:
Lavori di ristrutturazione del fabbricato ex infermeria del
Villaret ad
usa
polivalente, in Comune di LaThuile. -
Approvazione di perizia suppletiva. - Approvazione ed impegno di
spesa. - Approvazione di nuovi prezzi. - Concessione di proroga al
tempo utile.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
Ci troviamo di fronte ad una perizia
suppletiva di un ammontare molto alto, si tratta di 340
milioni contro un importo di lavori iniziali, al netto del
ribasso d'asta, di 579 milioni. Si ripete quindi il discorso già
fatto in altre occasioni e pertanto il voto di Nuova Sinistra sarà
di astensione su questa deliberazione.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Il discorso che ha fatto il Consigliere
Riccarand è vero senz'altro. Però in questo caso bisogna prendere
atto che un Comune interviene per l'eliminazione delle barriere
archi tettoniche e pertanto noi facciamo un'eccezione e votiamo a
favore.
PRESIDENTE
: Se nessuno chiede la parola metto in
approvazione la deliberazione n. 8164
:
ESITO DELLA VOTAZIONE
Presenti: 24
Votanti: 23
Favorevoli: 23
Astenuti: 1 (Riccarand)
Il Consiglio approva.
Oggetto
n. 8172 in data 21 dicembre 1984
:
Concessione di un ulteriore contributo di Lire 10.000.000 al Signor
DAYNE' Oreste nelle maggiori spese sostenute per la costruzione di
un tratto di fognatura in località Nivolet del Comune di
Valsavarenche. - Approvazione ed impegno di spesa.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
Nella premessa della deliberazione non
è affatto chiaro il costo di questo tratto di fognatura, se è di 20
milioni o di 40 milioni, e, di conseguenza, qual'è la somma che è
stata posta a carico della Regione e quella a carico del Signor
Dayné Oreste. In altre parole i tre capoversi che costituiscono la
premessa di questa deliberazione non permettono di stabilire
quant'è costata questa fognatura e di conseguenza qual'è
l'ammontare della spesa rimasta a carico del diretto
interessato.
PRESIDENTE
: Ha chiesto la parola l'Assessore ai Lavori
Pubblici Fosson; ne ha facoltà.
FOSSON (D.C.):
Si tratta di un ulteriore contributo. Ora
non ho lo specchietto della ripartizione delle spese, ma non ho
difficoltà a farlo avere quanto prima al Consigliere Riccarand.
PRESIDENTE
: Se nessuno chiede la parola metto in
approvazione la deliberazione n. 8172:
ESITO DELLA VOTAZIONE
Presenti: 26
Votanti: 25
Favorevoli: 25
Astenuti: 1 (Riccarand)
Il Consiglio approva.
Oggetto n. 8191 in data 21 dicembre 1984
: Atto
di indirizzo all'Unità Sanitaria Locale per l'erogazione agli
assistibili di prestazioni di assistenza sanitaria aggiuntive per
l'anno 1984.
PRESIDENTE
: L'oggetto 8191 sarà discusso unitamente
all'interpellanza di cui al punto n. 15.
Do lettura dell'interpellanza presentata dai Consiglieri Mafrica
e Bajocco:
INTERPELLANZA
Con deliberazione di Giunta n. 8191 del 21 dicembre 1984
vengono ripristina ti i contributi finanziari della Regione per i
cittadini che ricorrano a prestazioni di piccola chirurgia
dentaria, di terapia conservativa, di cure ortodontiche e
paradontologiche e che siano costretti ad utilizzare protesi
dentarie.
Sono però rimaste identiche a quelle del 1981 le quote
massime rimborsate dalla Regione per i diversi interventi (Lire
40.000 per dente curato o sostituito, Lire 400.000 per ogni
emiarcata
una volta ogni triennio; Lire 700.000 per protesi dentaria
una volta ogni quinquennio; Lire 400.000 annue per cure
ortodontiche, per anni tre).
Ciò premesso i sottoscritti Consiglieri
INTERPELLANO
l'Assessore alla Sanità ed Assistenza Sociale per conoscere i
motivi per cui, a tre anni di distanza, nonostante le disponibilità
del bilancio regionale e quelle della stessa legge 23 novembre
1984, n. 62, si mantengono le stesse quote massime del 1981, già
allora insufficienti rispetto agli onerosi costi degli interventi
dentari.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Il nostro Gruppo aveva presentato una
interpellanza su questa deliberazione prima di sapere che la stessa
sarebbe stata allegata all'ordine del giorno del Consiglio. La
ragione per la quale abbiamo presentato l'interpellanza è la
sorpresa con la quale abbiamo constatato che a tre anni di distanza
la Giunta ripropone, come contributi per prestazioni
odontoiatriche, gli stessi valori e le stesse cifre che erano state
proposte nel 1981. Sono passati tre anni e ci troviamo di fronte ad
un bilancio regionale che non presenta problemi, ci sono
addirittura somme in avanzo di amministrazione e per i cittadini
della Valle d'Aosta, in un settore che richiede oneri molto
elevati, si interviene con lo stesso valore attribuito tre anni fa.
Questo fatto ci ha sorpreso e con l'interpellanza chiediamo
all'Assessore competente per quale ragione si è scelto di procedere
in questo modo.
Entrando nel merito della deliberazione, ci sembra che la
stessa, al di là dei valori del contributo, sia impostata in modo
da non tener conto del reale rapporto che esiste tra paziente e
medico dentista. In poche parole qui si prevedono tre tipi di
intervento: per piccola chirurgia ambulatoriale, per protesi
dentarie e per cure ortodontiche. Ora, per ciò che riguarda le
protesi dentarie c'è da fare una distinzione tra le fisse e le
rimovibili tra le quali, per quello che ci è dato di sape re,
esiste una notevole differenza: le prime sono di materiali
inferiori mentre le seconde sono fatte di norma con materiali che
hanno costi molto superiori. Credo che in una deliberazione di
questo tipo dovrebbe essere introdotta anche una simile
distinzione.
Chiedo perciò alla Giunta se non sarebbe più opportuno ritirare
questa deliberazione per portarla in Commissione per un esame più
puntuale. In via subordinata, qualora la Giunta non fosse d'accordo
sulla ridiscussione, anche rapida, in Commissione di questa
deliberazione, mi riservo di presentare degli emendamenti per
adeguare il valore dei contributi previsti.
Io ho qui le tabelle dei medici dentisti e posso garantire che
con 400.000 lire non si fa assolutamente una protesi o una
emiarcata e che con 700.000 lire non si fa una protesi completa
neanche con il materiale più scadente. Una protesi fissa viene a
costare sulle 800.000 per dente quando è fatta con materiali che
dai medici possono essere ritenuti adeguati. Se vogliamo invoglia
re la popolazione valdostana a ricorrere a degli strumenti di
valore inferiore o che possono addirittura peggiorare la
situazione, pur di avere questi modestissimi contributi, non
seguiamo la strada giusta. Se vogliamo fare delle norme che vadano
nella direzione giusta, dovremmo dare un rimborso riferito
all'entità pagata. Ricapitolando chiedo se la delibera può essere
ridiscussa in Commissione oppure presenterò degli emendamenti per
portare le 40.000 a 120.000, le 400.000 a 1.200.000. e le 700.000 a
2.100.000 lire, pur sapendo che si tratta di cifre che non
corrispondono ai prezzi reali.
PRESIDENTE
: Ha chiesto la parola l'Assessore alla Sanità
ed Assistenza Sociale Voyat; ne ha facoltà.
VOYAT (U.V.):
Mi stupisce che il Consigliere Mafrica
possa affermare che un provvedimento del genere peggiori la
situazione. Questo è ancora da verificare! Con quest'ultima
deliberazione le quote sono rimaste uguali a quelle del 1981
perché, con lo stanziamento di due miliardi per l'84 previsto dalla
legge, questo era l'unico modo per soddisfare tutte le richieste
dei contribuenti. Purtroppo, infatti, risulta difficile
quantificare, ora come ora, quante saranno le richieste, perchè
all'inizio dell'anno non esisteva ancora il provvedimento e
l'U.S.L. non lo aveva propagandato, anzi, aveva invitato a non
presentare nessuna domanda perchè non c'erano provvedimenti in
merito.
Prendendo come termine di paragone i circa 3 miliardi e mezzo
messi a disposizione nel 1981, si pensa che i 2 miliardi di
quest'anno, tenendo conto delle diversificazioni dovute al reddito,
possano essere sufficienti per gli interventi del 1984. Ripeto che
le tariffe previste sono state calcolate in base ai 2 miliardi
disponibili, previsti dalla legge. E' anche da verificare se
40.000, 400.000 o 700.000 lire sono poche perchè alcuni dentisti
della Valle applicano prezzi estremamente alti. Le tariffe alle
quali noi abbiamo fatto riferimento, come risulta dalla delibera,
sono quelle medie applicate dai dentisti che esercitano fuori
Valle.
Abbiamo potuto verificare che in Valle, al momento
dell'istituzione del precedente contributo, c'è stato un immediato
aumento delle tariffe. Sono con vinto che se si elevasse il
contributo dalle 40.000 alle 120.000 lire, come sosteneva il
Consigliere Mafrica, il giorno dopo tutte le tariffe degli studi
dentistici raddoppierebbero. L'unica soluzione, già tentata dai
miei predecessori Rollandin e Marcoz, è quella di cercare di fare
una convenzione con i medici dentisti i quali dovrebbero stabilire
per ogni intervento la tariffa adeguata; fatta questa convenzione
interverrebbe l'Amministrazione regionale tramite l'U.S.L.. I
medici dentisti però hanno sempre rifiutato una convenzione di
questo tipo, in quanto essa non può essere fatta prevedendo tariffe
per interventi singoli, ma, secondo la legge di settore, fissando
una tariffa oraria di 20.000 lire per ogni ora, ma qualunque
dentista si rifiuta di fare una convenzione con l'U.S.L. per 20.000
lire all'ora.
Credo comunque che il Consigliere Mafrica non abbia letto tutta
la deliberazione che dobbiamo ratificare, perchè il punto n. 4
rinvia ad un successivo provvedimento l'approvazione della
realizzazione di un centro odontoiatrico regionale. Infatti circa
tre mesi fa la Giunta regionale ha incaricato un tecnico per
l'esecuzione di uno studio sulla prevenzione odontoiatrica in Valle
d'Aosta, che prevede l'istruzione dei bambini delle scuole sulle
malattie della bocca, soprattutto per prevenire la carie. Dopodichè
sarà possibile fare un censimento delle malattie dentarie per
curare i bambini in un centro odontoiatrico molto attrezzato, con
personale dipendente o convenzionato.
Concludendo, io sono personalmente contrario a modificare le
tariffe perchè aumenterebbero di conseguenza le parcelle. A tale
proposito ho chiesto all'U.S.L. di farci pervenire l'elenco delle
tariffe applicate fuori Valle e nella vicina Svizzera, normalmente
inferiori a quelle applicate dai medici dentisti della Valle
d'Aosta.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Ho letto attentamente il punto n. 4
della delibera, perchè quando intervengo cerco di essere preparato.
Ho sottomano la delibera n. 6893, con la quale la Giunta regionale
ha incaricato il Dott. Ralli, specialista in odontostomatologia, di
effettuare uno studio sulla realizzazione di un centro
odontoiatrico sperimentale. Ritengo che in questa materia la Giunta
si comporti in modo un po' empirico e non riesco a capire perchè,
ad esempio, non si siano presi contatti con il centro che già opera
all'interno dell'Ospedale e nel quale c'è un primario e un
assistente che, forse, avrebbero potuto dare qualche indicazione.
Al di là di questo, però, non credo che si riuscirà a risolvere il
problema, in quanto le cifre stanziate dalla Regione sono molto
lontane dalle tariffe dell'ordine. Un intervento dentistico non è
semplice e 40.000 lire non possono assolutamente bastare: un dente
cariato in fase abbastanza avanzata esige un intervento col
trapano, l'allargamento e la pulizia delle radici, l'otturazione
delle radici e la ricostruzione del dente, e quindi il conto si
allunga. Dalla tabella dell'ordine dei medici dentisti risulta:
- studio del caso: £. 60.000;
- corona o elemento intermedio in lega non nobile e cioè resina:
£. 150.000;
- corona in lega aurea: £. 350.000;
- corona in lega oro, platino, porcellana: £. 500.000.
C'è ancora scritto: "Per ponti da 5 elementi e oltre le tariffe
sono aumentate del 20%".
Se la Giunta regionale pensa di poter distribuire i 2 miliardi a
disposizione tra tutti i cittadini valdostani scendiamo a 10.000
lire pro capite, per cui diamo un contributo da elemosina. O
facciamo un intervento serio o non lo facciamo affatto. Presento
quindi degli emendamenti e mi riprometto di tornare sull'argomento
con una proposta di legge che tenga conto dei fondi stabiliti nel
bilancio dell'anno 1985.
PRESIDENTE
: Ha chiesto la parola l'Assessore alla Sanità
ed Assistenza Sociale Voyat; ne ha facoltà.
VOYAT (U.V.):
Noi siamo contrari agli emendamenti
presentati dal Partito Comunista anche se ci riserviamo di modifica
re, secondo una valutazione fatta insieme all'U.S.L. e secondo le
disponibilità, alcuni punti. Ripeto al Consigliere Mafrica, e chi
vuole comprendere comprenda, che la Regione non può fare del le
convenzioni sulla base delle tariffe stabilite dall'ordine dei
dentisti, perchè deve tenere conto delle leggi che regolano le
convenzioni degli Enti statali che prevedono una tariffa di 20.000
£. all'ora. Per questo motivo i medici dentisti rifiutano le
convenzioni.
Non credo che esistano dei dentisti che applicano tariffe di
40.000 lire quando la tariffa ne richiede 120.000. Infatti, in
Valle, stranamente i dentisti applicano delle tariffe molto eleva
te mentre fuori Valle, dove non ci sono contributi, accettano di
lavorare per cifre più modeste. Bisogna quindi trovare una
soluzione altrimenti è inutile che noi diamo dei contributi solo
per favorire i dentisti. Questa è la nostra posizione.
PRESIDENTE
: Do lettura degli emendamenti all'oggetto n.
8191 presentati dal Consigliere Mafrica:
EMENDAMENTI
Nell'allegato A sostituire le cifre
"£. 40.000" con "f. 120.000"
"£ 400.000" con
"f.
1.200.000"
"£. 700.000" con "f. 2.100.000"
ricalcolando di conseguenza le tabelle relative alle quote
spettanti in propor
zione
al reddito.
PRESIDENTE
: Se nessuno chiede la parola pongo in
votazione gli emendamenti presentati dal Consigliere Mafrica, testé
letti.
ESITO DELLA VOTAZIONE
Presenti: 28
Votanti: 25
Favorevoli: 8
Contrari: 17
Astenuti: 3 (Breuvé, Pascale e Torrione)
Il Consiglio non approva.
PRESIDENTE
: Pongo in votazione la delibera di cui
all'oggetto 8191 nel testo integrale.
ESITO DELLA VOTAZIONE
Presenti: 28
Votanti: 22
Favorevoli: 17
Contrari: 5
Astenuti: 6 (Aloisi, Baldassarre, Breuvé, Pascale, Riccarand e
Torrione)
Il Consiglio approva.
Oggetto
n. 8201 in data 21 dicembre 1984:
Concessione e liquidazione ai Comuni di Gressoney-Saint-Jean e
di Ayas di una seconda sovvenzione per il funzionamento delle
scuole medie comunali legalmente riconosciute per l'anno 1983/1984.
- Approvazione e finanziamen
to
di spesa.
PRESIDENTE
: Se nessuno chiede la parola metto in
approvazione la ratifica della delibera n. 8201.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto n.
8218 in data 21 dicembre 1984
:
Concessione di un contributo alla Società cooperativa "Les
Tisserands", con sede nel Comune di Valgrisenche. - Approvazione e
liquidazione di spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8218.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto
n. 8226 in data 21 dicembre 1984
:
Acquisto di un appezzamento di terreno sito in Comune di Gressan,
di proprietà del Sig. Berlier Pantaleone. Approvazione, impegno e
liquidazione di spesa. Designazione del Notaio rogante.
PRESIDENTE
: Se nessuno chiede la parola metto in
approvazione la ratifica della deliberazione n. 8226 per votazione
segreta.
VOTAZIONE A SCRUTINIO SEGRETO
ESITO DELLA VOTAZIONE
Presenti: 29
Votanti: 29
Favorevoli: 25
Contrari: 4
Il Consiglio approva.
Oggetto n. 8254 in data 21 dicembre 1984
: Ditta
Multiscatole s.r.l. Locazione di stabilimento industriale e
finanziamento di attività produttiva. - Approvazione dello schema
di convenzione.
PRESIDENTE
: Ha chiesto la parola il Consigliere Pascale;
ne ha facoltà.
PASCALE (P.S.I.):
Un mese fa abbiamo votato una
convenzione con la ditta Balzano che produrrà a Verrès dei bidoni e
oggi troviamo la convenzione con la Ditta Multiscatole che vuole
produrre a Pollein delle scatole. Si potrebbe anche ironizzare
sulla vocazione dell'Assessore all'Industria per i recipienti
vuoti, ma mi pare, invece, che l'argomento sia abbastanza serio
perchè si tratta di posti di lavoro e di 6 miliardi e mezzo di
denaro pubblico.
Ricordo che, quando andavo a scuola e studiavo i princìpi
elementari dell'economia, mi si diceva sempre che un imprenditore
serio che voglia gestire in modo efficiente la sua azienda deve
saper rispondere in anticipo alle tre domande: che cosa, dove e
come produrre. La domanda che cosa produrre identifica il tipo di
prodotto che deve avere una rispondenza nell'ambito della
popolazione, cioè deve avere un mercato. Il dove produrre è
subordinato alla risposta data alla prima domanda, perchè
individuato il prodotto, bisogna cercare il luogo più conveniente
dove produrlo e nel quale questa attività possa meglio integrarsi.
Il come produrre riguarda i fattori di produzione per ridurre il
più possibile i costi produttivi. Una volta l'imprenditore, per
rispondere a queste domande, agiva in base al suo fiuto e quindi
rischiava anche in proprio. Oggi ci sono le ricerche di mercato,
gli istituti specializzati e le Camere di Commercio, anche se non
in Valle d'Aosta, ed è chiaro che se si fossero fatte delle
indagini di mercato forse non ci saremmo mai sognati di andare ad
insediare uno stabilimento di rubinetti a Cogne. Sorvoliamo sugli
errori del passato e guardiamo a quelli del presente, come mi
suggerisce il Consigliere Torrione.
La prima domanda che io vorrei fare all'Assessore all'Industria,
Commercio, Artigianato e Trasporti è questa: quale indagine di
mercato è stata fatta che possa suffragare l'insediamento di uno
stabilimento di scatole e di imballaggi in Valle d'Aosta? Quale
ragionamento, esclusivamente economico, ha spinto
quest'imprenditore, Sig. Manfrini, a trasferire la propria azienda
di produzione di imballaggi da Cremona a Pollein e quale
ragionamento, esclusivamente economico, ha fatto la Regione nel
preferire questo insediamento e questa produzione?
A questo proposito devo citare un fatto curioso ma significativo
di un certo modo di fare politica. Circa due anni fa, quando ero
stato appena eletto, ritenevo che il compito e il dovere del
Consigliere regionale, indipendente mente dalla sua collocazione,
fosse quello di attivarsi in termini propositivi per recare utilità
alla collettività. In questo senso mi ero quindi fatto promotore e
avevo convinto una grossa ditta di autotrasporti internazionali,
che conoscevo per il mio lavoro, a trasferirsi in Valle d'Aosta in
una zona il più possibile vicino all'autoporto. Infatti, ragionando
in termini economici, l'avevo convinta che poteva trarre indubbi
vantaggi dalla sua collocazione, poiché si trovava lungo la
direttrice di un traffico importante come quello del Monte Bianco,
nella zona di Pollein, all'interno di un tessuto nel quale si
integrava perfettamente e dove avrebbe potuto usufruire di una
serie di servizi autoportuali e magari avrebbe potuto ampliare la
sua attività. Dal l'altra parte la Regione avrebbe avuto qualche
vantaggio in più di quelli che comportano tutti gli altri
insediamenti perchè, oltre al beneficio dell'occupazione di circa
30 persone e del reddito delle imposte che la ditta avrebbe
positivo: con questo insediamento si sarebbe spostato il traffico
di merci, che senz'altro avrebbe poi usufruito della struttura
autoportuale e, attraverso lo sdoganamento e il meccanismo del
riparto fiscale, ci sarebbe stata un'ulteriore entrata per la
Regione.
Mi sembrava quindi un'iniziativa valida dal punto di vista
economico in quanto aveva una prospettiva che recava benefici
maggiori di quelli che possono creare altri insediamenti che
vengono da fuori Valle. Quando ho fatto questa mia proposta
all'allora Assessore all'Industria Pollicini, ribadita poi al
neo-Assessore, mi sono sentito rispondere che nello stabilimento
dell'INTEVA doveva insediarsi un'altra azienda tessile, perchè si
trattava di riassorbire il personale femminile dell'ex INTEVA.
Questa poteva anche essere una giustificazione valida. Oggi però ci
troviamo a decidere sulla collocazione di un'azienda di imballaggio
e non credo che sia la stessa cosa cucire pantaloni e fabbricare
scatole.
Alla mia proposta di una ditta di autotrasporti, mi fu risposto,
inoltre, che, a giudizio dell'Assessore competente, le aziende di
trasporti internazionali non sono molto produttive: allora si
diceva che quel mercato era un po' debole e forse lo è tuttora. Se
questo è vero, allora mi chiedo come mai la Regione interviene per
costruire un'autostrada che costerà 1.200 miliardi per potenziare
il trasporto internazionale su gomme. Io l'ho capito solo in
seguito che il motivo era un altro ed era di carattere politico: la
proposta era partita da un consigliere di opposizione, per giunta
socialista, e quindi non poteva essere accettata da un Assessore
democratico popolare perchè, come tutti sanno, i Democratici
Popolari ci vedono come il fumo negli occhi e non se ne capisce
bene il motivo. Ci sono state in seguito delle promesse e degli
interessamenti, però dopo due anni nulla è stato fatto per condurre
in porto questa iniziativa che poteva anche essere valida, e ora ci
ritroviamo con questa azienda della Multiscatole.
Ho citato questo episodio solo per far capire che secondo noi
qui si continua a lavorare con i metodi del passato: si chiama un
imprenditore, gli si fanno vedere gli stabilimenti vuoti che
esistono in Valle d'Aosta, gli si chiede di quanti miliardi ha
bisogno e quanta occupazione porterà. Noi non sia mo contrari alle
iniziative che vengono dall'esterno, e per questo ho citato
quell'episodio, però in linea di massima siamo favorevoli a
valorizzare e a sostenere l'imprenditoria locale e, se bisogna dare
dei contributi, è opportuno darli agli imprenditori del posto che
forse hanno un pudore magggiore di quelli che vengono dall'esterno.
Se poi bisogna far venire degli imprenditori dall'esterno, se
bisogna supportare certe iniziative, che almeno rispondano ad una
logica puramente economica e non servano soltanto per tamponare una
situazione e per riassorbire personale in cassa integrazione. Alla
lunga, come già abbiamo visto in passato, queste iniziative si
traducono in uno spreco di risorse e anche in una presa in giro per
i lavoratori che passano da un'azienda all'altra, da un
imprenditore all'altro e da un lavoro all'altro senza mai trovare
la loro giusta collocazione.
Mi pare che la presa in giro dei lavoratori sia addirittura
codificata in questa convenzione, perchè al punto 1.4 vi è scritto:
"La Società si impegna a garantire la seguente occupazione (e cita
le solite 50, 70 e 90 persone che poi, come ben sappiamo, si
riducono al primo stadio) e successivamente a mantenerla per la
durata di venti anni dall'inizio dell'attività produttiva". Io mi
chiedo se un imprenditore serio possa assumersi un impegno del
genere: con i tempi che corrono nel settore industriale, credo che
neanche Agnelli si sentirebbe di garantire ai propri dipendenti
venti anni di attività produttiva. Io mi chiedo anche che valore
può avere un impegno generico e retorico se non è garantito da una
sanzione che io non vedo prevista dalla convenzione.
Cosa succede, e questa è la seconda domanda che vorrei fare
all'Assessore, se, passati due anni, questo imprenditore, dopo aver
dilapidato tutti i soldi, se ne va, insalutato ospite come i suoi
predecessori, e ci lascia le scatole vuote? Forse a quel punto
l'unica cosa che potremo fare sarà quella di inscatolare
l'Assessore Lanivi per trasferirlo a Cremona.
Voglio porre una terza domanda. Al punto 1.3 vi è scritto che la
Società si impegna ad effettuare il confezionamento manuale con
personale femminile. Questo impegno mi preoccupa molto: se la
società si impegna ad adoperare un confezionamento manuale vuol
dire che c'è un altro mezzo per produrre, che costerebbe anche
meno, magari utilizzando dei macchinari. Se la società si assume
questo impegno, pur sapendo che i costi del confezionamento per
mezzo di macchi nari sarebbero minori, vuol dire che essa non si
pone come obiettivo una gestione efficiente e corretta e non si
interessa di quello che potrà essere il conto dei profitti e delle
perdite. Insomma, ho l'impressione che questo imprenditore, che
viene da Cremona, sia convinto di non venire a gestire un'azienda
con delle prospettive, ma che nasce e continuerà a dover essere
assistita dalla nostra Regione. Prevedo che fra due anni, quando
l'azienda si troverà in perdita, assisteremo al solito ricatto
dell'imprenditore che dirà: "Le prospettive sono due: o licenzio il
per sonale per sostituirlo con i macchinari, oppure la Regione deve
intervenire con ulteriori contributi". Questo mi sembra il
significato dell'impegno dell'imprenditore.
Avrei altre domande da porre sulla convenzione. Per quanto
riguarda la manodopera, mentre nella premessa della delibera si
dice che l'attività produttiva deve consentire l'assorbimento di
parte del personale già dipendente dell'INTEVA, quindi
l'insediamento è sempre finalizzato a riassorbire il personale
femminile che faceva parte dell'azienda precedente, in questa
convenzione, al punto 1 C, si dice genericamente: "...ad assorbire
esclusivamente manodopera locale". Noi quindi vorremmo sapere se si
tratta di manodopera locale generica oppure se si intende
effettivamente dare la precedenza assoluta agli ex dipendenti
dell'INTEVA.
Pongo una quinta domanda: al punto 3.3 della convenzione è
previsto un mutuo di 3 miliardi per l'acquisto di impianti fissi,
macchinari, attrezzature, scorte e semilavorati; al punto 3.4 la
locazione finanziaria in cinque anni prevede un importo di 2
miliardi e 200 milioni per automezzi, attrezzature e macchinari.
Complessivamente quindi sono 5 miliardi e 200 milioni per
macchinari, attrezzature e scorte. Io allora chiedo all'Assessore
competente se questa azienda, con sede a Cremona e che attualmente
produce degli imballaggi, abbia già propri macchinari e proprie
attrezzature. Chiedo allora se l'azienda trasporta i propri
macchinari da Cremona a Pollein, oppure non trasferisce niente
tranne l'amministratore e l'atto costitutivo ed acquista ex-novo i
macchinari nella nuova sede di Pollein.
Chiedo, come ultima domanda, come mai si prevede anche la
sottoscrizione di un prestito obbligazionario per l'ammontare di 1
miliardo, dopo aver dato in comodato, cioè gratis, per cinque anni
lo stabilimento dell'INTEVA, dopo aver concesso cinque miliardi e
duecento milioni per l'acquisto di macchinari, attrezzature, scorte
ecc., dopo aver previsto la partecipazione azionaria del 30% della
Regione, pari a 300 milioni,. Quando noi all'azienda abbiamo dato
tutto, stabilimento, macchinari e partecipazione azionaria, che
servirà probabilmente per i primi spiccioli, io mi chiedo a che
cosa potrà servire questo ulteriore prestito del valore di un
miliardo.
Si dà atto che dalle ore 17.24 assume la Presidenza il Vice
Presidente Dolchi.
PRESIDENTE
: Ha chiesto la parola il Consigliere Millet;
ne ha facoltà.
MILLET (P.C.I.):
Senza ripetere le argomentazioni già
esposte dal Consigliere Pascale, ribadisco che è già la quarta
convenzione di questo pacchetto che vie ne approvata in Consiglio.
Già altre volte abbiamo detto che questo modo di portare avanti gli
argomenti, tanto in quest'aula che in Commissione, ci determina per
l'astensione, perchè si è chiamati soltanto a ratificare decisioni
già prese a livello di Giunta, senza una preventiva verifica e
senza una effettiva discussione e decisione da parte del Consiglio.
Noi riteniamo che dovrebbe essere il Consiglio a prendere una
decisione, perchè è ormai da troppo tempo che queste convenzioni,
al di là del diverso nome della Ditta o di picco le variazioni di
carattere formale, dicono le stesse cose.
Noi riteniamo che sarebbe opportuno modificare queste
convenzioni, prevedendo anche una sanzione. Dal momento che lo
scopo primario è quello di favorire l'occupazione, è opportuno che
la Regio ne possa effettuare un controllo e possa, eventualmente,
comminare delle sanzioni. Nel passato, infatti, abbiamo visto che
la Regione ha tirato fuori i soldi, però non c'è stato, da parte
delle aziende, alcun rispetto degli impegni presi nei confronti
dell'occupazione. Certamente si tratta di una questione delicata,
però è comunque un problema che bisogna affrontare, perchè non è
possibile che la Regione intervenga finanziariamente senza ottenere
alcun risultato dal punto di vista occupazionale. Se facciamo un
controllo scopriamo di essere veramente lontani, per quanto
concerne l'occupazione, dagli obiettivi previsti nelle convenzioni
del passato e quindi è importante vedere come stilare quella oggi
in oggetto, che è finalizzata ad assorbire parte del personale già
dipendente dell'INTEVA. Poichè varie ditte, nel passato, hanno
aggirato la clausola dell'assunzione in loco con la scusa della
necessità di personale specializzato, reperendo fuori Valle persone
che avevano solo una piccola parte della specializzazione
richiesta, sarebbe opportuno che, almeno per i dipendenti
dell'INTEVA, ci sia la garanzia della loro assunzione. A tale
proposito abbiamo delle esperienze che ci fanno dubitare del
rispetto delle convenzioni: per esempio nel caso della Fortuna West
sono state assunte persone che non erano dipendenti della Ditta.
Pertanto, se l'obiettivo è quello dell'occupazione, deve risultare
chiaramente anche nella convenzione che gli ex dipendenti
dell'INTEVA hanno la precedenza nelle assunzioni.
Anche il fatto che la Regione abbia la possibilità di
controllare solo a fine anno il numero di coloro che sono stati
assunti non è una garanzia di serietà. Il capitale impegnato dai
signori della Multiscatole si aggira intorno ai 700 milioni, mentre
il 30%, e cioè 300 milioni, è stanziato dalla Regione; noi sappiamo
che essi possono versare anche solo la decima parte di quei 700
milioni giustificando l'esborso della rimanenza con l'acquisto di
macchinari già di loro proprietà al luglio del 1984. Da questa
operazione si può capire che la Multiscatole non tirerà fuori tutti
quei soldi e così ci troveremo di nuovo di fronte ad una persona di
alta professionalità che con un marchingegno riesce ad avviare
un'industria. Se, infatti, andiamo a vedere quanto viene impegnato
dalla Multiscatole e quello che, a vario titolo, deve tirar fuori
la Regione, cioè 5, 6 miliardi da restituire in 5 o in 13 anni,
scopriamo che il rapporto è di 1 a 9 e a cui dobbiamo aggiungere il
valore dello stabilimento. Pertanto, nella convenzione si potrebbe
scrivere che le assunzioni dovranno essere effettuate in modo
assolutamente rispettoso degli impegni presi, anche se tutti
conveniamo che le persone assunte dovranno avere una certa
professionalità.
Un altro problema riguarda le opere di manutenzione, previsto al
punto 2.4, dove si dice che la società è autorizzata ad effettuare,
nella fase di avvio, lavori di straordinaria manutenzione al
fabbricato e agli impianti fissi, allo scopo di renderli idonei
all'attività produttiva, rinunciando sin d'ora a chiedere alla
Regione il rimborso delle relative spese. Anche in questo caso
sarebbe opportuno prevedere un possibile intervento della Regione,
onde evitare che la società faccia tutte le modifiche e le
manutenzioni che vuole, anche a vantaggio del proprio patrimonio
societario; questo è importante soprattutto nel caso di un
ipotetico, anche se non probabile acquisto dell'immobile da parte
della società. Vorrei sapere pertanto qual'è il ruolo della Regione
in questo caso. Deve essere avvisata? E' lei stessa che autorizza
le modifiche o le manutenzioni? Oppure è lei che concede libertà di
azione in operazioni di questo genere?
Altro problema è quello del canone di locazione del 3,5%, mentre
in alcune convenzioni si parla del 6% dopo 5 anni. Come si
giustifica questa differenza? Vorrei sapere se questa differenza,
che è pure abbastanza alta, è legata anche al fatto che qualche
ditta si accolla le spese straordinarie.
La penultima questione riguarda il mutuo per il quale si prevede
una durata di tredici anni. Mi sembra che in questo caso si preveda
un preammortamento di cinque anni, mentre finora ne erano previsti
solo due; questa non è certamente una cosa di poco conto se
pensiamo che si tratta di interessi da pagare su una cifra di 3
miliardi.
L'ultimo problema riguarda l'acquisizione dei macchinari per la
quale la documentazione di spesa non dovrà avere una data anteriore
al 1 luglio del 1984. Come ho già detto prima, questa non è una
dizione molto chiara, perchè se si tratta di una società che deve
ancora nascere e che pertanto deve ancora acquistare vari
macchinari e tutta un'altra serie di cose, io mi chiedo che cosa
voglia dire che la documentazione per gli acquisti debba essere
datata a partire dal 1° luglio, se non che la Multiscatole s.r.l.
di Caorso ha già acquistato dei macchinari che vuole trasferire a
Pollein. A me pare che que sta situazione possa prestarsi al gioco
di mettere in circolo dei macchinari per mettendo a chi viene in
Valle d'Aosta di non tirare fuori dei soldi e di riuscire ad avere
700 milioni reimpiegando del macchinario che è già in suo possesso.
Pertanto noi riteniamo che in questa operazione ci siano delle
ombre che forse si sarebbero potute evitare se si fosse seguita la
procedura, suggerita anche dal Consigliere Pascale, di presentare
anche in Commissione questo argomento. Si sarebbe così potuta
predisporre una convenzione un pò più precisa in modo da mettere,
nella fase di controllo, di fronte alle proprie responsabilità la
società interessata.
Certamente, tutte le volte che esaminiamo queste convenzioni, ci
viene la voglia di trasformarci in industriali, perchè con tutti
questi soldi si ha l'impressione di avere lo stabilimento quasi
"chiavi in mano". Infatti, in questo caso manca uno dei presupposti
dell'imprenditoria, che è quello del rischio, e io non credo che
questo imprenditore della Multiscatole rischi molto o comunque
rischia molto poco rispetto a quello che succede normalmente in un
Paese capitalista come l'Italia.
PRESIDENTE
: Ha chiesto la parola il Consigliere
Pollicini; ne ha facoltà.
POLLICINI (A.D.P.):
Vorrei esprimere alcune
considerazioni sul modo in cui vengono affrontate regolarmente
dall'op posizione le proposte che l'Assessorato all'Industria
presenta per nuovi insediamenti perchè mi pare che ci sia bisogno
di una puntualizzazione. L'opposizione ha il sacrosanto diritto di
controllare la maggioranza e in particolare l'esecutivo, di
valutarne il comportamento, di criticarlo quando è il caso, e di
denunciare le cose non chiare. Quando però il discorso
dell'opposizione diventa una norma costante di comportamento,
specificatamente su questo problema, c'è da domandarsi se si vuole
realmente affrontare, sia pure tra mille difficoltà, il problema
dell'industrializzazione in un settore estremamente penalizzato
nella nostra Regione nell'attività siderurgica, tessile e chimica,
che costituiva la spina portante dell'economia del fondo valle da
Pont-Saint-Martin ad Aosta.
In un momento di crisi complessiva del settore industriale la
ricerca di nuovi insediamenti è estremamente difficile. Non si
tratta certamente di selezionare le richieste che ci vengono fatte
di collocare aziende nella nostra regione. Secondo me, il problema
è di una ricerca difficilissima che la Giunta deve operare per
trovare imprenditori disponibili a trasferirsi in una zona
difficile. Se dovessimo accettare la logica del Consigliere
Pascale, il quale dice che bisogna produrre là dove c'è già un'area
industriale per collocarvi il prodotto, qui in Valle non vi sarebbe
il presupposto per insediare nessuna azienda. Con una logica di
questo tipo non vi è neanche la speranza di poter risolvere il
problema dell'occupazione.
Noi non regaliamo denaro, non esistono finanziamenti a fondo
perduto e non c'è la Cassa del Mezzogiorno. Mi pare che sia giusto
dire che noi prestiamo denaro a fronte di adeguate garanzie perchè,
tutte le volte che si discute di questo problema, dall'opposizione
o dai loro organi di stampa sembra emergere l'impressione che la
Regio ne regali il denaro pubblico con il rischio di non rientrarne
più in possesso o che conceda denaro in maniera spregiudicata. La
Regione non regala soldi, perchè il denaro prestato ha un tasso di
interesse.
Il tasso di interesse dei prestiti è un grosso problema perchè
il costo del denaro in Italia è quasi da bancarotta e l'unica
garanzia che esiste è rappresentata dai BOT, per cui a causa della
politica economica del nostro Paese l'industria è molto penalizzata
negli investimenti. In un momento in cui non è possibile
ristrutturare l'apparato industriale italiano, si può dare un
futuro all'industria riducendo il costo del denaro. La Regione
interviene in questo senso pagando il 50% del tasso di riferimento.
Si tratta comunque di denaro da restituire, tanto è vero che per
poterlo avere è necessaria una garanzia immobiliare, fideiussoria o
bancaria, a tutela del denaro pubblico. Quindi non si spreca il
denaro e non ci si comporta da irresponsabili, come qualcuno
vorrebbe far credere.
Ci sarebbe da fare un altro discorso: su alcuni organi di stampa
vi sono delle critiche, da parte di chi sta oggi all'opposizione,
alla lettera di intenti con l'Olivetti. Fino a ieri si riteneva che
un'azienda di grande prestigio fosse una speranza impossibile per
la nostra Regione. Raggiunto il risultato, si dice che la lettera
d'intenti non è nell'interesse della Regione ma che in fondo si
tratta di un finanziamento all'Olivetti. Per il senso di stima che
ho nei confronti dei colleghi dell'opposizione, chiedo che si trovi
un rapporto tra il dovere dell'opposizione e quel minimo di
coerenza che si deve alla realtà dei fatti, che vanno visti in
maniera molto seria.
Tornando alla Multiscatole, non ci dobbiamo dimenticare che non
si tratta di un'azienda arrivata in Valle chiedendo del denaro, ma
che è la Regione ad aver fatto una ricerca ed aver scoperto che
l'azienda ha un mercato in continua espansione, ma non ha spazio
sufficiente negli stabilimenti dove si trova attualmente. Il
Consigliere Pascale dice di dare il denaro agli imprenditori
locali, ma se questi ultimi non ci sono dobbiamo forse rimanere
fermi senza fare il benché minimo sforzo per dare lavoro a chi non
ce l'ha? Si dice che la proposta dell'opposizione abbia ricevuto un
diniego perchè proveniente dall'opposizione e per di più rivolta da
un settore verso il quale, secondo il Consigliere Pascale, esiste
un preconcetto. La Giunta ha analizzato anche quella proposta ma
l'ha collocata fra quelle non prioritarie, perchè la ricerca di 30
o 50 autisti di TIR non dava sufficienti garanzie di certezza. A me
pare invece che la soluzione trovata debba essere valutata
positivamente e sostenuta, proprio per le difficoltà operative
nelle quali ci si è venuti a trovare. Non mi pare quindi, non dico
generoso, ma neppure corretto per l'opposizione giungere, quasi, a
dire: "Meglio niente che questo!". Non credo che sia questa la
strada che vuole seguire l'opposizione; io credo che sia
un'esigenza prioritaria quella di dare lavoro a chi non ce l'ha e
auspico che i problemi del settore vengano trattati con maggiore
serietà. Personalmente ritengo opportuno che l'opposizione e la
maggioranza siano d'accordo su questo argomento.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Al di là dell'episodio che forma
oggetto della deliberazione io voglio fare una riflessione sul
metodo. Posso anche condividere alcune affermazioni del collega
Pollicini, ma non sono d'accordo quando l'atteggiamento nei
confronti del problema, resta sostanzialmente lo stesso. Mi spiego:
l'Assessore competente, correttamente, è venuto in Commissione e ci
ha delineato la cosidetta mappa ed io in quest'aula ho detto che
egli aveva fatto un passo avanti rispetto al passato, dandogli atto
di averci spiegato la situazione. Però non basta fare una
ricognizione sulle opportunità di lavoro che esistono in Valle
d'Aosta: la ricerca deve essere complessiva, altrimenti la mappa
resta uno strumento privo di significato. Il Consigliere Pollicini
ha detto che i settori trainanti sono il siderurgico, il chimico e
il tessile, e ha detto bene, ma, una volta delineata la mappa,
bisogna pure avere un modello di riferimento per evitare che qui in
Valle d'Aosta il processo di industrializzazione coinvolga tutto e
tutti. E' giusto e significativo fare una scala delle priorità?
Credo che sul problema dell'Olivetti l'opposizione non abbia avuto
perplessità. Ritengo invece che il discorso di fondo
dell'opposizione sia legato alla episodicità che ci viene
costantemente prospettata come metodo di lavoro: oggi tocca alla
Multiscatole e domani a chi? Fatta la mappa bisognava coinvolgere
il Consiglio in un discorso di carattere generale. Che tipo di
industrializzazione sopporta ancora la nostra Regione? A questa
domanda non abbiamo mai dato una risposta sulla base di una precisa
indagine di mercato o di una proiezione, grazie alla quale sarebbe
possibile immaginare che la situazione occupazionale possa essere
affrontata con metodi alternativi a quelli dell'industria. Questo
discorso non l'abbiamo mai fatto e non abbiamo mai dato una
risposta a tali domande.
La mappa aveva un suo significato come metodo indicativo di un
modo diverso di procedere; interpretata invece in questa chiave,
cioè come un elenco di ditte intenzionate a venire in Valle d'Aosta
senza un riscontro qualsiasi, rimane un grigio documento privo di
valore. Si può obiettare che bisogna prendere quello che c'è,
perchè le condizioni di altre regioni sono migliori rispetto alle
nostre e quindi le industrie trovano più conveniente insediarsi
altrove piuttosto che in Valle d'Aosta. Ma è proprio per questo
motivo che noi dovevamo fare precedere il tutto da una disamina
complessiva del settore industriale valdostano, alla luce dei fatti
che sono ormai, purtroppo, un dato di riscontro obiettivo. La crisi
del maggiore stabilimento industriale della nostra Regione è
irreversibile e quindi, partendo da questo presupposto negativo,
bisognava trarre alcune conclusioni per sapere che tipo di
industrializzazione può sopportare la nostra regione, invece questo
non è stato fatto e, ripeto, ci si è limitati all'improvvisazione:
oggi è la Multiscatole, domani sarà un'altra ditta.
Sembra che la Regione si comporti come l'eterno apprendista
stregone che non impara mai niente; questo discorso una volta o
l'altra bisognerà pur farlo. In questo caso specifico io contesto
anche il metodo seguito: perchè il Consiglio deve occuparsi
soltanto di un intervento che, come dice il Consigliere Pollicini,
può sembrare più positivo, perchè non si distribuiscono soldi a
fondo perduto come fa la Cassa del Mezzogiorno? (Ma anche lì gli
interventi erano misti e non sempre si sono dati solo dei soldi a
fondo perduto, perchè si è cercato di agire in alcuni comparti con
l'abbattimento del costo del denaro. Infatti abbiamo potuto
constatare che interventi di questo genere operati dalla Cassa del
Mezzogiorno, grazie al cielo, - non dico bontà di Craxi altrimenti
urto delle suscettibilità a sinistra - hanno dato risultati
positivi). Questo problema della Multiscatole va visto in un
discorso più complesso e non deve essere affrontato in termini
semplicistici.
Quali prospettive e quale respiro può avere la Multiscatole? Non
basta rispondere che gli imballaggi serviranno sempre, per fugare i
nostri dubbi. Chi ci dice che la Multiscatole, insediata in Valle
d'Aosta e perciò lontano dai grandi centri di produzione, abbia la
stessa possibilità di sopravvivere che se fosse collocata nell'area
industriale? Il Consiglio non si è mai occupato di questi problemi
ed è per questo che io critico il metodo.
La mappa aveva lo scopo di inquadrare il problema
dell'industrializzazione da un punto di vista generale per farlo
seguire da un serio confronto in Consiglio, con l'aiuto anche di
rigorosi riscontri sulle prospettive di sviluppo delle ditte già
insediate o disposte ad insediarsi in Valle d'Aosta. Mi sembra che
questo sia il minimo che si possa chiedere per non creare per la
centesima volta l'illusione che il problema dell'occupazione sia in
fase di risoluzione mentre invece, dopo un paio di anni e
nonostante le buone intenzioni della Regione, questi imprenditori
illuminati che arrivano in Valle d'Aosta chiudono la fabbrica e ci
salutano. Il Consigliere Pollicini è troppo sensibile per non
rendersi conto che gli esempi negativi sono talmente numerosi che
ci costringono tutti, maggioranza e opposizione, ad avere qualche
dubbio su questo problema. Ci sono delle fabbriche delle quali
ormai si è persa addirittura la denominazione originale, tanti sono
stati gli imprenditori che si sono succeduti nello stesso
stabilimento senza ottenere risultati positivi né sul piano
dell'occupazione né su quello della capacità imprenditoriale!
Bisogna che si dica ben forte che l'imprenditoria avuta in Valle
d'Aosta è stata estremamente scadente e solo perchè assistita è
potuta sopravvivere per qualche tempo, mentre se si fosse trovata
da un'altra parte, probabilmente, non sarebbe sopravvissuta neanche
15 giorni!
La nostra regione si è dimostrata per certi versi una terra di
conquista. Se vogliamo evitare questi errori è necessario che
l'Assessorato, l'Amministrazione e il Consiglio regionale seguano
questo problema e non ne facciano un motivo di polemica ma di
riflessione compiuta, serena e profonda. Chi ci può dare la
certezza sul domani della Multiscatole? Tutta la questione potrebbe
evolversi come il gioco delle scatole cinesi, nel quale anche
l'ultima è vuota, proprio quella che dovrebbe restare nelle nostre
mani.
Questo è quello che secondo me si doveva dire, al di là delle
osservazioni estremamente pertinenti che hanno fatto coloro che mi
hanno preceduto. In attesa di questa analisi noi contestiamo anche
il fatto che sia stata la Giunta ad appropriarsi del discorso della
convenzione perchè c'è un intervento di 6 miliardi, mentre arrivano
in Consiglio provvedimenti di spesa molto più modesti. Non capisco
perchè non dobbiamo discuterne direttamente noi in Consiglio; dove
sta scritto che spetta alla Giunta fare le convenzioni? Mi si dirà
che c'è un riferimento generale nella legge istitutiva della
FINAOSTA dove si parla di "Regione", ma in modo molto generico. Non
capisco perchè il Consiglio non possa esaminare compiutamente delle
convenzioni che suscitano molte perplessità e sulle quali è
difficile esprimere un parere favorevole. Grazie.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
Noi non abbiamo una posizione
aprioristicamente critica nei confronti delle proposte che la
Giunta regionale ci formula per i nuovi insediamenti industriali,
anzi riconosciamo che essa sta compiendo uno sforzo per invertire
la tendenza estremamente negativa che si è verificata in questi
ulti mi anni nel settore industriale e nell'occupazione che ne
deriva. Si tratta, a nostro avviso, di valutare, situazione per
situazione, quali sono i vantaggi, i risultati e le prospettive di
questi insediamenti che ci vengono proposti.
Io credo che l'obiettivo dal quale dobbiamo partire non sia
quello di mettere in moto degli interventi "tampone" che servano
per qualche mese o per un arco di tempo estremamente limitato,
finalizzati solo al recupero di posti di lavoro a prezzo di
un'erogazione finanziaria molto alta. Si tratta, invece, di porre
in atto degli interventi che abbiano un carattere strategico, che
mirino a ricostruire un tessuto industriale diverso da quello
passato, con una solida prospettiva economico-produttiva e di
conseguenza anche occupazionale. Si tratta quindi di valutare caso
per caso quali siano le prospettive che si presentano.
Gli elementi di perplessità nell'intervento finanziario per la
Multiscatole sono numerosi e derivano in parte da alcune
considerazioni che già sono state fatte, cioè dalla fragilità e
dalla sostanziale debolezza dell'impegno finanziario che viene
posto a carico della società, nei confronti di quello ben più
considerevole che invece grava sulla Regione. Vorrei sottolineare
soprattutto le mie perplessità per il tipo di produzione di questa
Società che si vuole insediare in Valle: il Consigliere Torrione
diceva che si continuerà ad inscatolare e ad imballare ed è vero,
ma non si potrà farlo ancora per molto con la plastica, visto che
ormai esisto no delle direttive e delle proposte ben precise del
Governo italiano per vietare gli imballaggi e i contenitori di
plastica, perchè il loro livello di inquinamento è arrivato ad un
punto tale che la nostra società non può più permetterne
l'utilizzo. Anche nello smaltimento dei rifiuti verrà vietato l'uso
dei contenitori di plastica, mentre proprio la produzione di
oggetti, contenitori e imballaggi in plastica è l'elemento
determinante che caratterizza ora e in prospettiva l'attività della
Multiscatole. E' per questo motivo che noi abbiamo serie
perplessità e chiediamo quali prospettive vi sono per l'azienda
rispetto al divieto dell'uso delle materie plastiche, sul quale vi
era notizia anche sui giornali di una quindicina di giorni fa e sul
quale vi sono ormai delle indicazioni ben precise e dei termini
entro i quali bisognerà abolire questo tipo di imballaggi e
contenitori.
Rispetto a questa situazione che possibilità avrà l'azienda di
diversificare la produzione per non ricadere in questo divieto?
Prima di esprimere una valutazione in merito alla deliberazione
proposta vorrei sentire le osservazioni dell'Assessore
all'Industria.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti Lanivi; ne ha
facoltà.
LANIVI (A.D.P.):
Credo che si siano fatte due serie di
osservazioni alla proposta che la Giunta sottopone al Consiglio: la
prima è di tipo generale e riguarda la politica occupazionale in
Val le d'Aosta, l'altra, invece, svolge alcune considerazioni sulla
proposta oggi in oggetto. Indubbiamente l'industria partecipa e non
risolve di per sè il problema occupazionale in Valle d'Aosta, però,
proprio nel 1985, più che negli anni passati, risulta importante il
suo ruolo per il mantenimento dell'equilibrio occupazionale nella
regione. Chi nel passato ha pensato, previsto o sognato uno
sviluppo economico ed un equilibrio occupazionale adatto alla Valle
d'Aosta che prescindesse dall'industria si è sbagliato.
La Valle d'Aosta, per tutta una serie di sue caratteristiche,
presenta più di un ostacolo all'insediamento industriale sul
territorio regionale e oggi,
tra le altre cose, dobbiamo
fare anche i conti con la mancanza di una cultura industriale. I
dati oggettivi che ostacolano il processo di industrializzazione
della Valle d'Aosta sono: la natura del territorio, un bacino
relativamente ridotto, la lontananza dai mercati di
approvvigionamento e di consumo, e la mancanza di una qualificata
cultura industriale. La presenza industriale dall'inizio del secolo
ad oggi è stata di colonizzazione ed ha potuto sfruttare le risorse
naturali, come l'energia elettrica ed i minerali, presenti in Valle
d'Aosta: è stata questa la ragione che ha spinto sul territorio
regionale le grandi industrie della pianura all'inizio del secolo,
mentre oggi questa motivazione è caduta (il trasporto dell'energia
elettrica, ad esempio, non è più un problema come lo era
ottant'anni fa). Così sono venuti meno quegli elementi che hanno
favorito la localizzazione dei grandi insediamenti dell'industria
di base: siderurgica, chimica e il tessile.
La Regione oggi si deve far carico in prima persona e in maniera
pesante del compito di ricreare le condizioni favorevoli per un
nuovo insediamento industriale, fondato sulla media e piccola
industria. Questa è la prima risposta rivolta al Consigliere
Torrione. Credo che non possiamo andare al di fuori della
dimensione media o medio-piccola della diversificazione e della
modernizzazione, o comunque della qualificazione dei processi
produttivi. Queste sono le tre condizioni sulle quali poter contare
ma sempre con una grande percentuale di rischio, perchè gli atto
riprotagonisti di questa nuova vicenda industriale non li abbiamo
in casa.
Con il tempo dovremo creare le condizioni perchè qui possa
diffondersi e svilupparsi una attiva capacità imprenditoriale,
proprio perchè la grande industria presente sul nostro territorio
non ci ha lasciato una tradizione in questo senso e perchè i quadri
tecnici e dirigenziali sono stati portati dall'esterno. Per poter
ricreare o modificare il tessuto industriale, la Valle d'Aosta deve
in gran parte contare sugli imprenditori provenienti dall'esterno,
sulla loro esperienza e capacità, ed anche su una cultura di
modernizzazione industriale che con il tempo darà certamente frutti
positivi, ma che immediatamente ci espone ad una certa quantità di
rischi, come per questa proposta e per le altre che seguiranno. E'
su questa linea che intendiamo procedere con il massimo impegno e
con il massimo sforzo, sempre nei limiti delle nostre capacità.
Andremo sicuramente incontro a degli errori, ma in questo momento
nessuno è in grado di garantire certezze per l'avvenire.
Riallacciandomi a quanto ha detto il Consigliere Pollicini,
ricordo che su questi temi, già in parte presenti nel documento
programmatico del settembre del 1983, non ci dobbiamo misurare in
modo polemico ma dobbiamo sviluppare un costruttivo confronto
dialettico. In questo specifico caso della Multiscatole, sigla che
si presta a molta ironia, abbiamo una produzione di contenitori per
le industrie alimentari, scatole e confezioni di ogni genere,
scatolati per auto, prodotti plastici per uso industriale e
prodotti monouso come piatti e vassoi per mense. Sono proprio
questi ultimi prodotti monouso, di largo consumo in Europa, mentre
in Italia la percentuale di mercato soddisfatta è ancora
relativamente modesta, che ci fanno pensare ad un possibile
sviluppo dell'azienda.
Per quanto riguarda i rischi di inquinamento, di cui parlava il
Consigliere Riccarand, c'è da dire che è stata limitata la
produzione dei contenitori di plastica non degradabile e le aziende
si stanno orientando verso la produzione di contenitori di plastica
degradabile superando l'attuale situazione; le aziende hanno ancora
un certo numero di anni a disposizione per riconvertire i loro
impianti e produrre una plastica che non crei problemi di
inquinamento e la Multiscatole cerca di fare uno sforzo notevole
per non essere tagliata fuori dal mercato.
Ora vorrei rispondere alle domande punto per punto, riservandomi
eventualmente di riprendere in Commissione quel le alle quali non
rispondo oggi. Il Consigliere Pascale sa che il mio modo di agire
non è quello di scartare delle ipotesi valide anche se provenienti
dall'opposizione. La sua proposta non è stata affatto scartata
dalla Regione e la ragione per cui quella proposta è nella
graduatoria dietro a questa della Multiscatole, deriva dalla
esigenza di una area scoperta molto vasta a disposizione della
ditta di autotrasporti. Inoltre, per cercare di affrontare il
problema della disoccupazione femminile, ci è parso più opportuno
preferire la Multiscatole piuttosto che la ditta di
autotrasporti.
Il Consigliere Pascale domandava perchè la Multiscatole ha
voluto trasferirsi in Valle d'Aosta e io rispondo che vi sono due
motivi fondamentali: l'azienda già esiste, non è nata ex-no vo, ed
è in fase di grande espansione; in questo momento ha bisogno di
avere a disposizione una certa area coperta per ammodernare e
completare le linee di lavorazione con l'acquisto di nuovi
macchinari. Uno dei motivi per cui questa azienda è venuta in Valle
d'Aosta è la maggiore vicinanza ai mercati francese e svizzero,
verso i quali vorrebbe esportare soprattutto i prodotti monouso,
inoltre la sua collocazione ad Aosta non peggiora la distanza dal
mercato della FIAT e delle aziende dolciarie piemontesi rispetto
alla posizione geografica nella quale attualmente essa lavora. A
tutto ciò si aggiungono gli indubbi vantaggi che la Regione Valle
d'Aosta da in confronto alla regione dalla quale la ditta
proviene.
Si parlava dell'utilizzazione della mano d'opera femminile per
un certo tipo di confezionamento. Il punto 1.3. della convenzione
parla dell'impegno dell'azienda ad effettuare il confezionamento
manuale con personale femminile, subordinatamente alla
disponibilità delle occorrenti nuove superfici coperte. Ciò sta ad
indicare che l'azienda ha un programma di ampliamento successivo
nelle attività di confezionamento di tipo particolare, come quelle
del settore dolciario, dove è più necessario l'intervento manuale.
Per certi settori dolciari e per certi contenitori personalizzati
c'è bisogno di manodopera femminile, ma a questa attività si
provvederà in una fase di successiva espansione, che è subordinata
alla disponibilità di nuove superfici coperte che dovremmo fare a
sud dello stabilimento.
Non è stato sottolineato con sufficiente chiarezza il fatto che
l'investi mento iniziale immediato dell'azienda per portare
l'attuale fabbricato ad ave re un aspetto funzionale, presuppone un
investimento minimo tra il miliardo e il miliardo e mezzo, quindi
ben superiore ai 700 milioni di capitale sociale con cui questa
S.p.A. nasce, che l'azienda deve fare immediatamente e prima ancora
che la Regione intervenga con i suoi mutui.
Vi è l'obbligo per 1'azienda di assumere personale in loco e
abbiamo già un accordo con le organizzazioni sindacali e con
l'Ufficio del Lavoro per determinare i criteri per la
riutitilizzazione del personale ex-INTEVA e per le nuove
assunzioni. Noi non possiamo porre come condizione l'assunzione
solo tra il personale ex-INTEVA, così come non possiamo lasciare
all'azienda la più totale libertà nelle assunzioni.
Per quanto riguarda l'acquisto di macchinari e attrezzature,
devo dire che la maggior parte sarà comperata "ex-novo" perchè
alcune linee saranno completamente rinnovate. Il trasporto dalla
vecchia azienda al nuovo insediamento verrà effettuato soltanto per
quei macchinari che sono ancora sufficientemente moderni per
rendere questa azienda produttiva, come ci auguriamo tutti.
Non credo di aver risposto a tutte le domande, anche perchè non
sono riuscito a trascriverle tutte, ma mi impegno a rispondere e ad
approfondire tutti gli aspetti della questione in una prossima
riunione della terza Commissione.
PRESIDENTE
: Ha chiesto la parola per dichiarazione di
voto il Consigliere Pascale; ne ha facoltà.
PASCALE (P.S.I.):
Mi ero già chiesto per quale ragione
negli ultimi due anni, il movimento sindacale se ne stava zitto
sulla politica industriale della nostra Regione e, ascoltando le
risposte dell'Assessore Lanivi, ne ho capito il motivo.
L'Assessore, con una dialettica speciale, riesce a trasferire i
problemi su sfere planetarie, con una modestia che rende difficile
o attenua l'intenzione di ribattere. Io concordo sul discorso
generale degli ostacoli, anche naturali, che ci sono per ricreare
un processo di industrializzazione nella nostra Regione, e sono
d'accordo sulla necessità di ricostruire il tessuto industriale
partendo dalle società di piccole dimensioni; però, se tutto questo
è vero, a maggior ragione noi dobbiamo criticare il metodo seguito
dall'Assessore e della Giunta di venire in Consiglio regionale con
le convenzioni già fatte. Il discorso andrebbe approfondito nella
sua generalità e complessità anche solo nell'ambito dell'apposita
Commissione, come ha detto giustamente il Consigliere Torrione, per
poter approfondire le priorità e il tipo di produzione da
trasferire in Valle d'Aosta.
Per quanto riguarda specificatamente la convenzione, le risposte
che ci ha fornito l'Assessore all'Industria ci hanno soddisfatto
solo in parte, specie quando ha parlato della produzione destinata
all'esportazione che potrebbe essere una valida giustificazione
all'insediamento di aziende in Valle d'Aosta. Non è vero che non
essendoci un tessuto industriale, come afferma il Consigliere
Pollicini, non si può insediare nessuna azienda, ma al contrario
sono proprio quelle che producono per l'esportazione ad avere la
migliore convenienza ad installarsi in Valle d'Aosta, e questa
potrebbe essere un'ottica lungo la quale indirizzare gli interventi
della Regione.
Non ci hanno convinto le altre spiegazioni relative alla bontà
di questa ditta; se si fosse fatta un'analisi più approfondita
nell'ambito della Commissione, il nostro giudizio avrebbe potuto
essere diverso, ma allo stato attuale il Gruppo socialista si
astiene dal votare la convenzione.
PRESIDENTE
: Ha chiesto la parola il Consigliere Millet;
ne ha facoltà.
MILLET (P.C.I.):
Noi ci asterremo, ma non per partito
preso. Ricordo che anche questa volta la Commissione speciale è
stata tranquillamente scavalcata nonostante che uno degli scopi
della sua istituzione fosse quello di entrare nel merito della
questione oggi in discussione. Nonostante gli epiteti che ci sono
stati rivolti riconosciamo comunque che l'Assessore competente ci
ha chiarito qualche problema. Tuttavia, se si vuole la
collaborazione delle forze di opposizione, bisogna che esse siano
anche messe nelle condizioni di poter conoscere la situazione e di
avere tutti gli elementi utili per un sereno e costruttivo
giudizio, altrimenti è difficile poter dire qualche cosa in sede di
ratifica, dove è possibile intervenire proponendo solo delle
modifiche sostanziali, e col rischio di non trovare nell'Assessore
un interlocutore valido. E' certamente anche una questione di sede:
se si vuole una certa collaborazione è opportuno che le forze che
vogliono dare il loro contributo siano messe in condizioni di
poterlo fare.
Siamo tutti d'accordo sul fatto che si tratta di una questione
difficile e di alto rischio, però quando l'Assessore ci propone un
pacchetto e solo lui ne conosce tutte le condizioni e clausole, noi
ci troviamo in difficoltà. Certamente si possono rispettare le sue
competenze, ma non si può chiedere agli altri Consiglieri di fare
una specie di atto di fede nei suoi confronti. Dunque bisogna
creare le condizioni perchè tutte le forze politiche, anche quelle
che non fanno parte della maggioranza, abbiano la possibilità di
conoscere le varie situazioni, nella sede più opportuna, prima
della discussione in Consiglio, altrimenti l'opposizione non può
che agire come ha fatto. Di questo bisogna prenderne atto, perchè
noi non possiamo avallare un lavoro che è stato fatto dalla Giunta,
nonostante tutti i giudizi positivi che noi possiamo dare sulle
persone che la compongono.
Mi chiedo se effettivamente non si possa fare qualche cosa di
più sulla questione della mano d'opera locale: potrebbe essere uno
dei problemi da analizzare. Si tratta di approfondire l'argomento,
però ritengo che la Regione, grazie ai finanziamenti che mette a
disposizione dell'azienda, nella convenzione possa anche chiedere
qualche cosa di più, e non "niente" come ha detto l'Assessore.
Io non entro nel merito dell'impegno finanziario di questa
società: l'Assessore ci ha detto alcune cose che io posso anche
accettare, ma penso che sull'impegno finanziario si debbano
approfondire alcuni aspetti, perchè la ditta, oltre al
trasferimento della produzione, che diventa più conveniente a
Pollein, non corre molti rischi dal punto di vista finanziario.
Questa è una mia convinzione che posso anche modificare di fronte
ad una evidente dimostrazione del contrario.
L'Assessore dice che la ditta dovrà spendere un miliardo o un
miliardo e mezzo per adeguare lo stabilimento alle esigenze
produttive: io non so di che opere si tratti, perchè la cifra è
ingente! Tuttavia a fronte di questo intervento c'è un capitale
sociale e c'è un miliardo di prestito obbligazionario che
coprirebbero già di fatto queste opere; inoltre c'è da aggiungere
l'eventuale mutuo. Quindi da un punto di vista finanziario si
offrono a questa ditta le migliori condizioni e forse si potrebbe
anche cercare qualche cosa di meglio.
Concludo dicendo che il punto debole è l'eventuale verifica
successiva: io non credo che non si possa fare nulla in questo
senso, anzi penso che il confronto potrebbe portarci a qualche
risultato positivo. Certo non ci si deve solo limitare a prendere
atto di fatti compiuti, ma bisogna essere convinti e decisi nel
perseguire qualche risultato, altrimenti diamo solo dei soldi a chi
vuole venire in Valle d'Aosta a fare l'imprenditore rischiando
pochissimo e magari tornandosene al paese natio quando non trovi
più conveniente restare nella nostra regione.
PRESIDENTE
: Ha chiesto la parola il Consigliere Stévenin;
ne ha facoltà.
STEVENIN (U.V.):
Nous voterons à faveur de cette
délibération parce que nous avons confiance dans le travail et dans
l'enquête qu'a fait l'Assesseur. Nous sommes sûrs qu'avec les
instruments qu'il a à disposition, il permettra sans doute
d'amener, ici dans notre région, une industrie qui soit
sérieuse.
Evidemment, les contestations qui ont été faites ont aussi, bien
sûr, des raisons, mais il faut préciser aussi que le devoir de la
Commission spéciale qui a été crée n'était pas d'aborder et de
résoudre les problèmes de l'immédiat. Quand Monsieur Pollicini
avait présenté cette "mappa", l'illustrant même à la Commission
spéciale, nous ne nous sommes pas arrêtés sur les différentes
propositions contenues, parce qu'évidemment il s'agissait là des
interventions pour l'immédiat, pour faire face aux exigences de
toute une série de places de travail qui ont été perdues dans ces
dernières années. La tâche, le devoir de la Commission spéciale
c'était, par contre, d'envisager une nouvelle politique
industrielle pour notre région, c'est-à-dire de créer les bases
pour cela.
Je ne m'arrête pas à discuter là-dessus; je pourrais dire un tas
de choses à Monsieur Torrione, mais je crois qu'il a eu déjà
d'ailleurs l'occasion de m'écouter sur le problème de la politique
industrielle, puisque j'ai parlé pendant une heure il y a quelques
mois. Cependant je peux tranquillement lui dire que bientôt il sera
appelé à discuter sur le problème de la politique industrielle
puisque dans ce Conseil, on portera au moins le premier travail
qu'on a mis ensemble dans la Commission spéciale, bien que, il faut
le dire sérieusement, probablement on n'a pas été à même de mettre
sur pied un travail comme on se souhaitait. Des difficultés il y en
a eu, je le dis franchement, et la première a été d'avoir la
présence de tous les membres qui faisaient partie de la Commission:
on n'a pu réussir à avoir le numéro légal. A l'intérieur de la
Commission, il faut le dire tranquillement, des groupes de travail,
qu'on avait créés sur les différents thèmes, seuls deux ont pu se
réunir parce que les personnes qui faisaient partie de la
Commission ont donné leur disponibilité de travailler. Tout de
même, dans cette première ébauche de travail, des indications
précises, sur comment envisager une nouvelle politique industrielle
dans notre région, sont présentes.
Les choses que je viens de dire et les problèmes de l'immédiat
sont deux questions séparées. Quand on se pose le but de trouver
dans notre région à peu près 450 places de travail, c'est ce que
nous a dit à l'occasion de la réunion de la troisième Commission
l'Assesseur compétent, je me dis que là évidemment il s'agit
d'essayer de faire face à une situation dramatique immédiate. Donc
je crois que cela ne va pas bouleverser celle qui est la situation
plus générale de l'industrie en Vallée d'Aoste, mais qu'on cherche
de faire face avec les moyens possibles. Quand je dis faire face
avec les moyens possibles, je dis tout de même qu'il ne faut pas
accepter n'importe quoi, c'est-à-dire "a scatola chiusa"; la
Multiscatole c'est autre chose et nous sommes convaincus que
l'Assesseur compétent a mené des enquêtes sur le sérieux de cette
entreprise et c'est bien pour cela que nous lui faisons
confiance.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Anche noi social-democratici ci
asterremo sulla convenzione che ci è stata sottoposta in Consiglio
regionale. Non è 'vero, come ha 'affermato il Consigliere
Pollicini, che noi dell'opposizione su un argomento come
l'occupazione e: l'industrializzazione della Valle d'Aosta, ci
comportiamo in modo critico e strumentale tanto per fare
il 'nostro dovere di oppositori. In molte occasioni la minoranza,
compreso il sottoscritto, ha dato segno di responsabilità votando
alcuni provvedimenti in cui credeva, come l'intesa con l'Olivetti
per la quale abbiamo solo chiesto di approfondire la questione. La
nostra non è quindi una posizione polemica a tutti i costi.
Vorrei chiedere al Consigliere Pollicini e all'Assessore
all'Industria se credono veramente nell'efficacia di questo
provvedimento che lascia tanto perplessi. Se questo è il modo di
procedere nel campo dell'industrializzazione in Valle d'Aosta, mi
sembra che si inizi nel modo sbagliato tamponando una situazione
difficile a spese della Regione e quindi dei contribuenti. Qui si
investono addirittura 5 miliardi per 50 posti di lavoro, anche se
esistono da parte della società, delle garanzie fideiussorie di
carattere immobiliare che pure sono limitate al minimo consentito.
Così a caldo mi sembra che l'azienda, o chi per essa, sia
"un'arrampicatrice sociale" in una terra di conquista dove alcuni
imprenditori, a fronte delle molte agevolazioni che ricevono,
tentano l'avventura con un minimo impegno di capitale. Gli esempi
del passato danno ragione a questa tesi e, se non si è capito il
concetto, potrei citare la Maxel, l'Alluver e tutta una serie di
imprese che ci possono servire d'esempio in quest'ultimo
decennio.
C'è una disoccupazione giovanile spaventosa e qui si tampona con
queste soluzioni, con imprenditori alla conquista di una terra che
produca soldi e non lavoro. Fare gli imprenditori così sarebbe
facile per tutti in quanto si rischia ben poco. Io penso che siano
necessari provvedimenti più seri, poichè dobbiamo rendere conto
agli elettori del nostro voto. Questa convenzione ci lascia
perplessi perchè è molto rischiosa e noi, senza voler
strumentalizzare nulla, dichiariamo che il nostro voto si esprimerà
con l'astensione.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Al contrario di alcuni colleghi di forze
politiche dell'opposizione, io ritengo che questa convenzione sia
un passo avanti e che certamente contribuirà a risolvere il
problema più drammatico che stiamo vivendo in questo periodo e cioè
la disoccupazione. Condivido alcune perplessità espresse dai
Consiglieri dell'opposizione, perchè ciò che è successo nel passato
certamente lo ricordiamo tutti. Mi auguro tutta via che si volti
pagina e che
si
prenda esempio dal passato per cercare di
non ripetere gli stessi errori. In questo difficile momento per
l'occupazione, mentre anche gli ex operai dell'INTEVA sono in
attesa di poter ottenere un posto di lavoro, io darò il mio voto
favorevole, perchè si tratta di 70 posti che sono un passo avanti
nella risoluzione del gravissimo problema della disoccupazione.
PRESIDENTE
: Se nessuno chiede la parola metto in
approvazione la ratifica della deliberazione n. 8254.
ESITO DELLA VOTAZIONE
Presenti: 26
Votanti: 15
Favorevoli: 15
Astenuti: 11 (Bajocco, Baldassarre, Breuvé, Cout, Dolchi,
Mafrica, Millet, Pascale, Riccarand, Tonino e Torrione)
Il Consiglio approva.
Oggetto
n. 8263 in data 21 dicembre 1984
:
Lavori di ristrutturazione della scuola elementare con inserimento
della scuola materna in Comune di Chambave. - Appalto dei
lavori
a
licitazione privata. - Approvazione ed impegno di
spesa.
Si dà atto che alle ore 18,50 riassume la Presidenza il
Presidente Bondaz.
PRESIDENTE
: Se nessuno chiede la parola metto in
approvazione la ratifica della deliberazione n. 8263.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto
n. 8265 in data 21 dicembre 1984
:
Lavori di regimazione idraulica del Torrente Lys in località
Stafal, in Comune di Gressoney-La-Trinité. Approvazione di perizia
suppletiva. - Approvazione ed impegno di spesa. - Approva
zione
di nuovi prezzi.
PRESIDENTE
: Se nessuno chiede la parola metto in
approvazione la ratifica della deliberazione n. 8265.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto n. 8282 in data 31 dicembre 1984
:
Concessione di contributi a ditte varie nelle spese per
l'esecuzione di lavori di ripristino di terreni ed opere
danneggiate da frane, valanghe ed alluvioni. - Approvazione e
liquidazione di spesa.
PRESIDENTE
: Ha chiesto la parola il Consigliere Millet;
ne ha facoltà.
MILLET (P.C.I.):
Non mi sembra che ci sia molta coerenza
nel voler ripristina re dei terreni danneggiati da alluvioni con i
fondi assegnati agli interventi per l'utilizzazione e la
valorizzazione dei terreni collinari e montani. Credo che sarebbe
opportuno cercare una soluzione più adeguata a questi problemi.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Vorrei sapere dall'Assessore se il
Signor Follioley Lorenzo è il noto impresario.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Ecco il solito provvedimento:
cade la solita frana e si distribuisce a pioggia anche il solito
contributo. Si era detto che si sarebbe cambiato metodo, mentre
invece è sempre lo stesso, anzi, è addirittura peggiore; ho fatto
bene, dunque, a mettere sul primo numero del giornale del nostro
partito il titolo: "Come prima, peggio di prima".
Chiedo all'Assessore competente quando e dove sono avvenute
queste valanghe, frane o alluvioni: un po' per curiosità e un po'
per avere degli elementi di giudizio. Forse ho poca memoria, ma non
ricordo che negli ultimi mesi siano avvenute frane o alluvioni.
Ringrazio l'Assessore per la sua gentilezza.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
A differenza dei colleghi che mi hanno
preceduto io esprimo la mia soddisfazione. Riconosco che il
provvedimento è più motivato rispetto al passato e mi compiaccio,
soprattutto, perchè l'Assessore all'Ambiente Naturale Perrin ha
evitato che le calamità fossero numerose come nell'anno precedente,
quando il numero di coloro che sono stati risarciti è stato
veramente eccessivo.
(.... INTERRUZIONE ....)
(voce fuori microfono: Sono solo i primi! Sono soli gli effetti
del disgelo.)
Se sono solo gli effetti del disgelo, allora ritiro quello che
ho detto dell'Assessore Perrin. Comunque riconosco che la
deliberazione è motivata, mentre fino all'anno scorso c'era il
contributo "tout-court"e il numero dei beneficiari era davvero
eccessivo. Sette persone da assistere non costituiscono un numero
eccessivo.
PRESIDENTE
: Ha chiesto la parola l'Assessore
all'Agricoltura, Foreste e Ambiente Naturale Perrin; ne ha
facoltà.
PERRIN (U.V.):
La déliberation est du 31 décembre et nous
étions alors sous l'effet du gel, ce qui explique le manque
d'éboulement! Au-delà de cette boutade, permettez Monsieur
Baldassarre, je crois que la délibération s'explique d'elle-même:
nous avons indiqué quelles sont les motivations de l'intervention
régionale et je crois que le fait de mentionner le jour de
l'éboulement, n'a aucune influence sur la délibération, car c'est
la motivation qui compte.
PRESIDENTE
: Se nessuno chiede la parola metto in
approvazione la ratifica della deliberazione n. 8282.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto n. 8318 in data 31 dicembre 1984
:
Concessione alle scuole materne private aderenti alla Sezione
valdostana della F.I.S.M. di contributi a saldo per l'anno
scolastico 1983/1984. - Approvazione e liquidazione di
spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8318.
ESITO DELLA VOTAZIONE
Presenti, votanti e favorevoli: 28.
Il Consiglio approva all'unanimità.
Oggetto
n. 8327 in data 31 dicembre 1984:
Concessione e liquidazione alla Società "Circolo Sportivo Maras
Saint-Vincent" Sezione Calcio di un contributo straordinario di
lire 12.000.000 per l'espletamento dell 'attività sportiva durante
la stagione agonistica 1984/ 1985.
PRESIDENTE
: Ha chiesto la parola il Consigliere Pascale;
ne ha facoltà.
PASCALE (P.S.I.):
Questa delibera più di un mese fa era
stata rinviata alla Commissione competente per un esame generale
dei criteri per l'erogazione dei contributi straordinari alle
società sportive. La quinta Commissione, che ho l'onore di
presiedere, si è riunita e ha deciso che i contributi straordinari
vanno erogati sulla base di esigenze straordinarie delle varie
società sportive. Queste esigenze sono state individuate nelle
trasferte che le società effettuano durante il campionato oltre la
Valle d'Aosta ed il Piemonte. Il con tributo che fu erogato ad
agosto alla Società Gagliardi aveva una sua validità e allo stesso
modo, per ragioni di giustizia (c'è stato l'impegno dell'Assessore
competente in Commissione), devono essere concessi contributi anche
ad altre due società che hanno questi requisiti e che hanno fatto
la richiesta del contributo straordinario.
La società Maros Saint-Vincent non va al di là del Piemonte
nelle sue trasferte, ma la Commissione ha ritenuto di dover fare
un'eccezione perchè già in passato c'era l'abitudine di dare il
contributo all'Aosta Calcio quando effettuava il Campionato nel
girone di promozione e così ha deciso di esprimere parere
favorevole. Va precisato che questi contributi straordinari si
riferiscono all'anno 1984 e all'esercizio 1984/1985. Per il futuro,
con il consenso dell'Assessore, si è ritenuto di sentire il
Comitato esecutivo dell'Assemblea sportiva per decidere criteri
diversi e più validi per l'erogazione di eventuali contributi
straordinari.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Voglio solo chiedere se la Maros
Saint-Vincent prende anche un contributo dalla Casa da Gioco di
Saint-Vincent.
PRESIDENTE
: Ha chiesto la parola l'Assessore al Turismo,
Urbanistica e Beni Culturali Borbey; ne ha facoltà.
BORBEY (D.C.):
Per quanto mi risulta il Maros riceve
dalla Casa da Gioco un contributo che è stato ridotto al 50%
rispetto a quelli degli anni precedenti. Per quanto riguarda la V
Commissione, prendo atto delle osservazioni da essa formulate e il
prossimo venerdì porterò in Giunta delle proposte. Comunque vorrei
ribadire quanto ho già detto, ma che non è stato verbalizzato, cioè
che la legge sullo sport dice che la Giunta regionale può assegnare
dei contributi a società che possono incentivare il turismo: vorrei
soltanto ribadire che la Giunta prenderà in considerazione la
raccomandazione della Commissione anche in rapporto al valore
turistico delle attività sportive. Per questa ragione ho fatto fare
una ricerca sulla presenza del pubblico alle partite.
PRESIDENTE
: Prima di passare alla votazione vorrei
ricordare che esiste anche l'Aosta Calcio che meriterebbe un
migliore contributo per i buoni risultati conseguiti.
Se nessuno chiede la parola metto in approvazione la ratifica
della deliberazione n. 8327.
ESITO DELLA VOTAZIONE
Presenti: 26
Votanti: 25
Favorevoli: 25
Astenuti: 1 (Riccarand)
Il Consiglio approva.
Oggetto n. 8430 in data 31 dicembre 1984
:
Concessione di un contributo di lire 6.000.000 alla Coop. Les
Tisserands di Valgrisenche per partecipazione straordinaria in
qualità di dimostratori alle manifestazioni organizzate nell'anno
1984 dall'Assessorato Industria, Commercio, Artigianato e
Trasporti. - Impegno e liquidazione di spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8430.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto n. 8431 in data 31 dicembre 1984
:
Concessione di un contributo di lire 6.500.000 alla Coop. Les
Dentellières, di Cogne, per partecipazione straordinaria in qualità
di dimostratori alle manifestazioni organizzate nell'anno 1984
dall'Assessorato Industria, Commercio, Artigianato e Trasporti.
Impegno e liquidazione di spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8431.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto n. 8437 in data 31 dicembre 1984
:
Concessione e liquidazione al Tennis Club Aosta di un contributo
straordinario nelle spese per l'impianta e la gestione di un
pallone pressostatico sul campo da tennis n. 1 per la stagione
invernale 1984/1985. - Approvazione e finanziamento di
spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8437.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto n. 8439 in data 31 dicembre 1984
:
Lavori di costruzione dell'acquedotto per la zona industriale in
Comune di Saint-Vincent. - Approvazione ed impegno di
spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8439.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto n. 8451 in data 31 dicembre 1984
:
Lavori di sistemazione ed adeguamento secondo le norme di sicurezza
vigenti riguardanti i pericoli di incendio e di panico nello
stabile "Ospizio di Carità" in Via E. Aubert Aosta. - Esecuzione
dei lavori in economia diretta. - Approvazione ed impegno di
spesa.
PRESIDENTE
: Se nessuno chiede la parola metto in
approvazione la ratifica della deliberazione n. 8451.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto
n. 8458
.
in data 31 dicembre
1984
: Assunzione di un mutuo di lire 1.446.000.000
con
la
Cassa Depositi e Prestiti per il finanziamento dei
lavori di ampliamento e sistemazione della strada regionale n. 36
di Saint-Barthélemy. - Tronco Petit-Fénis - Blavy.
PRESIDENTE
: Se nessuno chiede la parola metto in
approvazione la ratifica della deliberazione n. 8458.
ESITO DELLA VOTAZIONE
Presenti, votanti e favorevoli: 26.
Il Consiglio approva all'unanimità.
Oggetto
n. 68 in data 11 gennaio 1985
:
Contributo di lire 5.000.000 alla Sezione valdostana
dell'associazione di amicizia, solidarietà e scambi culturali con
il Nicaragua. - Approvazione e liquidazione di spesa. - Revoca
della precedente deliberazione n. 7245, in data 22.11.
1984.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Vorrei sapere dalla Giunta perchè si
revoca la precedente deliberazione e la si sostituisce con una che
cambia soltanto nelle premesse.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
In più occasioni io ho manifestato il
mio dissenso per questi contributi, che ritengo fuori luogo perchè
un'istituzione regionale come la nostra non deve interessarsi di
compiti che, probabilmente, dovrebbero competere alle autorità
governative nazionali. Ho letto poco tempo fa sui giornali che, per
quanto riguarda la fame in Etiopia, paese che riceve notevoli
contributi da parte del mondo occidentale, sono successi alcuni
gravi fatti: i proconsoli sovietici hanno dirottato in Unione
Sovietica i contributi economici e umanitari che il mondo
occidentale inviava per la gente bisognosa, per ripagarsi delle
forniture militari che l'URSS dà allo Stato etiopico. Questo vuol
dire che il regime etiopico, anziché interessarsi di sfamare la
popolazione, continua ad acquistare ingenti quantità di armi
dall'Unione Sovietica, che a sua volta si ripaga con i contributi
che il popolo occidentale invia per ragioni umanitarie. Io sono
contrario per principio a queste forme di aiuto e specie a quelle
rivolte verso regi mi dittatoriali e antidemocratici, quindi voterò
contro.
PRESIDENTE
: Ha chiesto la parola l'Assessore alla Sanità
ed Assistenza Socia le Voyat; ne ha facoltà.
VOYAT (U.V.):
Vu les précédents, parce que je crois que
tous les Conseillers se souviennent de ce qui s'est passé dans le
temps, c'est-à-dire que la Commission de Coordination n'avait
jamais approuvé des fonds que le Conseil avait voté pour ces
associations et entendu que cette fois aussi la Commission de
Coordination a l'intention de brûler la délibération, nous avons
révoqué la première et donné ces 5 millions à "l'Associazione
Valdostana". Comme ça, sera l'association qui fera la donation et
nous avons dépassé ce qui est dans la Commission de
Coordination.
Moi je ne veux pas entrer dans le propos si c'est question de
droite ou de gauche: il y avait aussi ici l'expression d'un comité
régional qui avait faite une requête au Conseil et le Conseil
s'était exprimé à faveur. C'est pour cela que le Gouvernement a
approuvé cette allocation de 5 millions.
PRESIDENTE
: Se nessuno chiede la parola metto in
approvazione la ratifica della deliberazione n. 68.
ESITO DELLA VOTAZIONE
Presenti: 27
Votanti: 27
Favorevoli: 26
Contrari: 1
Il Consiglio approva.
Oggetto n. 69 in data 11 gennaio 1985
:
Concessione di un contributo di lire 5.000.000 a favore della
Società scientifica di mesoterapia, laserterapia e medicina
estetica per l'organizzazione del Convegno "Mesoterapia,
Laserterapia e Medicina estetica" a La-Thuile dal 16 al
23
marzo 1985. - Approvazione, impegno e liquidazione di
spesa.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Io capisco che i convegni si debbano
svolgere in località dotate di opportune attrezzature e, dal
momento che si tratta di un appuntamento importante può darsi che
ci sia la necessità di avere a disposizione un'adeguata e opportuna
ricettività. Per questo mi chiedo perchè proprio a LaThuile?
Dal 16 al 23 marzo a La-Thuile è ancora in piena attività la
stagione turistica invernale e quindi mi chiedo perchè si vuole
localizzare un convegno lassù. Se si tratta di portare a spasso e a
sciare alcuni congressisti, mi sta bene, mentre invece mi sembra
strana la scelta di quella località per discutere di mesoterapia,
laserterapia e medicina estetica. Non era possibile organizzare il
convegno in un'altra località e, tanto per non sbagliare, perchè
non scegliere un Comune del fondo Valle dove le occasioni per farvi
affluire gente sono meno frequenti? Faccio allora una domanda
specifica: "Perchè proprio La-Thuile?".
PRESIDENTE
: Ha chiesto la parola l'Assessore alla Sanità
ed Assistenza Sociale Voyat; ne ha facoltà.
VOYAT (U.V.):
Non siamo stati noi a scegliere La-Thuile:
si è presentata una delegazione e ci ha chiesto se volevamo
patrocinare il Congresso e c'era da scegliere tra il Friuli, il
Trentino Alto Adige e la Valle d'Aosta. La località della Valle era
già stata scelta da loro e si trattava del complesso Plani-bel di
La-Thuile dove sarebbero convenuti oltre 200 medici per una
settimana e la Giunta ha risposto positivamente. La scelta della
località quindi non è stata nostra, ma, se fosse toccato a me
scegliere, non avrei saputo indicare una località diversa da
Saint-Vincent, Courmayeur e La-Thuile, perchè non saprei dove
trovare delle sale che ospitino da 190 a 230 partecipanti.
PRESIDENTE
: Se nessuno chiede la parola metto in
approvazione la ratifica della deliberazione n. 69.
ESITO DELLA VOTAZIONE
Presenti: 27
Votanti: 26
Favorevoli: 26
Astenuti: 1 (Riccarand)
Il Consiglio approva.
Oggetto n. 86 in data 11 gennaio 1985
:
Concessione e liquidazione di un contributo di lire 2.700.000 per
l'organizzazione a cura di un gruppo di studenti universitari di un
corso di "Analisi Matematica". - Anna accademico 1984/
1985.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Questa deliberazione, come la
successiva, prevede un contributo per studenti universitari che
organizzano un corso ad Aosta per alcune materie del loro corso di
studi. Vedo però che alcuni pagano 40.000 lire come contributo
personale per l'iscrizione, altri 60.000. Nel primo caso si danno
23.000 lire e nell'altro 20.000. Vorrei quindi sapere se è
possibile avere dei criteri omogenei di contribuzione, altrimenti
ci si trova ad operare in funzione delle richieste e non secondo un
metodo programmato.
PRESIDENTE
: Ha chiesto la parola l'Assessore alla
Pubblica Istruzione Faval; ne ha facoltà.
FAVAL (U.V.):
Il est très difficile d'avoir une
programmation dans ce domaine puisque nous ne pouvons pas obliger
les gens à suivre les cours. Il est évident qu'en ce qui concerne
l'organisation des cours cela dépend de la volonté, de la
disponibilité des étudiants de les organiser et d'ailleurs, comme
vous avez pu remarquer, il y en a 20 d'un côté, 25 de l'autre et
ainsi de suite. En ce qui concerne au contraire les frais ça dépend
des coûts des différents cours qu'on tient à l'intérieur de la
Vallée. Evidemment dans ce cas, on peut chercher de maintenir un
certain plafond, mais au-délà on ne peut pas aller.
PRESIDENTE
: Se nessuno chiede la parola metto in
approvazione la ratifica della deliberazione n. 86.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
Oggetto n. 87 in data 11 gennaio 1985
:
Concessione e liquidazione di un contributo di lire 3.620.000 per
l'organizzazione a cura di un gruppo di studenti universitari di un
corso di "Storia moderna II". - Anno accademico 1984/1985.
PRESIDENTE
: Se nessuno chiede la parola metto in
approvazione la ratifica della deliberazione n. 87.
ESITO DELLA VOTAZIONE
Presenti, votanti e favorevoli: 27.
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK