Consiglio Regionale della Valle d'Aosta - Oggetto del Consiglio n. 535 del 3 aprile 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 535 del 3 aprile 2019 - Resoconto
OGGETTO N. 535/XV - Elezione del Consigliere Joël Farcoz alla
carica di Vicepresidente del Consiglio regionale.
Rini (Presidente)
- Alla presenza di 30 Consiglieri,
possiamo riprendere i lavori. La parola al collega Vesan.
Vesan (M5S)
- Mi spiace rispondere all'intervento del
collega Marquis dopo la pausa pranzo, quindi magari nessuno si
ricorda nemmeno cos'è stato detto, però sostanzialmente su questo
tema, come ha detto lui, ritengo che sia uno spunto importante per
l'Aula: questa è l'unica parte del discorso che ho apprezzato e che
mi sento di ribadire. Dopodiché ha ribadito il fatto che la
posizione del suo Movimento è di assoluto garantismo, che ognuno
risponde solo delle sue colpe personali. Veniamo al garantismo: di
fronte alla posizione garantista del collega Marquis, che quando
casualmente ritrova 25 mila euro nella scrivania, comincia a
ventilare l'ipotesi di un reato particolarmente fastidioso che si
chiama corruzione, come quello di cui stiamo parlando esattamente
oggi, io non riesco a vedere tanto il garantismo, anzi pensavo
festeggiasse per aver reperito delle ulteriori risorse per questa
disastrata Amministrazione. Rimane peraltro altrettanto
giustizialista nei suoi stessi personali confronti quando nel
momento in cui le iniziali accuse ventilate nei confronti del
Consigliere Rollandin si ribaltano sulla sua persona, infatti si
dimette da Presidente della Regione Valle d'Aosta. Forse quindi
adesso ridiventiamo tutti garantisti quando poi invece, quando
siamo stati tirati in mezzo noi, abbiamo adottato altre soluzioni.
Proprio su questo interviene ulteriormente il collega Marquis
citando il caso - immagino quello più recente, uno dei pochissimi
peraltro - del Presidente dell'Assemblea capitolina,
sostanzialmente il Presidente del Consiglio comunale di Roma. Il
Presidente, che era un membro del Movimento Cinque Stelle, il
giorno stesso dell'arresto è stato sospeso dal Movimento e a 10
giorni di distanza è sostituito alla presidenza dell'Assemblea
capitolina. La nostra posizione quindi non è proprio garantista nei
confronti delle persone che appartengono al nostro stesso
partito.
Continuo peraltro a non capire perché per certi partiti le
responsabilità sono assolutamente personali e i movimenti non
devono essere citati, nel nostro caso invece nessuno quasi cita il
nome della persona in questione e tutti quanti riportano
esclusivamente la sua appartenenza al Movimento Cinque Stelle,
movimento che non aspetta nemmeno la condanna del primo grado per
far pulizia al suo interno, cosa che invece in quest'Aula non
abbiamo visto succedere praticamente mai.
Veniamo alle prospettive che propone il Consigliere Marquis, è
inutile aspettare l'entrata in vigore di una legge elettorale che
prevede l'eliminazione del controllo del voto, e quindi una maggior
difficoltà di infiltrazione mafiosa all'interno di quest'Aula,
proponendo quale unica alternativa il fatto di dormire sei mesi. La
legge elettorale entra in vigore in solo tre, di cui uno è già
passato, quindi ci rimarrebbero solo due mesi ma sono fermamente
convinto che non sia indispensabile fermarsi a dormire. Proporremmo
a tutte quante le forze in quest'Aula, visto che andremo a
affrontare spero a breve una nuova elezione regionale, di attivarci
immediatamente per quello che riguarda una legge elettorale che
comporti anche discussioni sul tema della governabilità e della
rappresentatività. Tutto questo è stato discusso e promesso in I
Commissione, ci attiveremo, ma probabilmente, avendo questo tempo a
disposizione e una scadenza davanti molto ben precisa, potrebbe
essere l'occasione per darci un po' più da fare su questo
argomento.
Per quello che riguarda invece l'unico obiettivo di certe forze
politiche che propagandano l'onestà e poi, quando finalmente si
dovrebbe arrivare all'onestà, cosa che non è così, si fidi
Consigliere Marquis... non ci sarebbe più niente da dire. Ecco, mi
rendo conto che nel passato la sua forza politica, con un'assoluta
coerenza programmatica, si è spaccata in due la passata legislatura
per ricomporsi alternativamente in occasione delle elezioni, si è
rispaccata in occasione della maggioranza precedente per poi
ricomporsi nella nuova maggioranza e, infine, sta per ricomporsi
nuovamente e la Stella Alpina probabilmente, se non ho capito male,
entro breve, non troppo subito, riconfluirà di nuovo serenamente
insieme. Tutto questo di fronte a una cosa che non abbiamo sentito,
che non abbiamo capito, al di là del fatto di unire le proprie
forze: che cosa sono i programmi elettorali.
La nostra sensazione, Consigliere Marquis, è che non ci sia
l'abitudine a scrivere i programmi elettorali e neppure a
rispettarli ma anche non ci sia l'abitudine a leggere quelli delle
altre forze politiche perché le posso garantire che anche nelle
forze politiche che ritengono l'onestà imprescindibile ci sono un
sacco di proposte su cosa fare per il bene della Valle d'Aosta.
Presidente
- Ha chiesto la parola il collega Marquis.
Marquis (SA)
- Per fatto personale Presidente. Guardi,
sotto un certo profilo, sono contento di averle dato l'occasione di
intervenire e di stimolare il suo intervento, perché probabilmente
non avrebbe saputo cosa dire su questo argomento ma, al di là di
questo, caro collega Vesan, io la invito a riascoltare l'intervento
che ho fatto perché lei evidentemente ha dato dimostrazione di non
aver capito cosa ho detto. Io ho fatto un intervento e ho parlato
della situazione della Valle d'Aosta, non ho citato il Movimento
Cinque Stelle, evidentemente se lei risponde in modo così piccato,
vuol dire che ho colto nel segno. Io assolutamente ho fatto
riferimento in generale a delle situazioni rispetto a chi fa della
legalità un tema identitario e, quando si trova coinvolto nelle
sventure che possono capitare a tutti, dopo ha difficoltà a
uscirne. Se poi lei pensa che il riferimento era al Movimento
Cinque Stelle, evidentemente si trova in una situazione di
difficoltà oggettiva.
Riguardo alla questione che lei ha evocato dei 25 mila euro, le
voglio solo dire che l'ho vissuta come un attentato, sono parte
offesa in quella situazione. Sono stati trovati 25 mila euro nella
scrivania del Prefetto, è stata fatta denuncia, dopo un anno di
indagini è stata archiviata una posizione e io mi auguro che le
Forze dell'ordine continuino a lavorare per portare alla luce prima
possibile quello che è successo ma lei si deve vergognare delle
affermazioni che fa! Si vergogni e si ascolti cosa ho detto io in
occasione di quel rinvenimento: che era finito un sistema perché se
arrivano 25 mila euro nella scrivania del Prefetto, significa che
qualcosa non funziona, che qualcosa è da rivedere. Queste sono le
mie affermazioni e si assuma la responsabilità di quello che dice
perché, guardi, che questa è una questione che ha fatto male a me e
alla mia famiglia e non si permetta di giocarci sopra, non si
permetta, perché le assicuro che io non lo auguro a nessuno di
vivere una disgrazia come quella, di trovarsi coinvolto in una
vicenda in cui non ha nessun ruolo di responsabilità, se non quella
di aver fatto il proprio dovere. Si assuma quindi le sue
responsabilità e pensi al suo progetto e al suo programma e sia
serio!
Presidente
- Ci sono altre richieste di intervento? Ha
chiesto la parola la collega Morelli.
Morelli (AV)
- Intervengo in questa discussione, che
riprende in parte temi che già abbiamo affrontato nella scorsa
seduta del Consiglio, temi che vengono riportati alla ribalta da
una pronuncia del Tribunale nei confronti del collega Rollandin nel
processo sulla corruzione, che costituisce un fatto grave, un fatto
importante. Ricordiamo, a onor del vero, che si tratta di una
sentenza di primo grado e che il collega Rollandin, come lui stesso
ha affermato, potrà far valere il suo diritto a ricorrere e a
dimostrare l'infondatezza delle accuse che gli vengono rivolte.
Tuttavia, in questa fase dobbiamo prendere atto del fatto che
questa condanna porta alla sospensione dalla carica di Consigliere
per effetto della legge Severino. Vi è ancora un'indeterminatezza
dei tempi ma l'epilogo è segnato: la sospensione, ed è un epilogo
che mortifica la principale istituzione valdostana: il Consiglio
regionale, di questo fatto siamo tutti consapevoli, così come siamo
consapevoli che, per porvi rimedio, sono necessari atti
significativi, assunzioni di responsabilità personale, che in
qualche modo contribuiscano a sollevare l'Aula dall'imbarazzo in
cui si è trovata con questo ulteriore evento, e le dimissioni dalla
carica di Vicepresidente immediatamente rassegnate dal collega
Rollandin, così come la sua sospensione dal movimento di
appartenenza, sono sicuramente due fatti significativi, poi si può
disquisire, per gli uni possono essere molto, per gli altri possono
essere troppo poco, ma sono fatti che ci sono, esistono. Dopodiché
la giustizia farà il suo corso e le procedure verranno applicate
com'è previsto dalle norme. Tutto è regolamentato, non è interesse
di nessuno assumere atti, votazioni che non siano legittimati. Non
siamo in Tribunale, questo è stato detto da tutti, anche se però
siamo nell'Aula di un Consiglio e quindi politicamente dobbiamo
prendere le distanze da sistemi corruttivi che minano la legalità,
l'integrità delle istituzioni della Pubblica Amministrazione a
prescindere dalle persone che sono coinvolte. Così come
politicamente rileviamo che con questi fatti recenti, con questa
sentenza prende fine un periodo politico, forse un'era è un po'
eccessivo, ma sicuramente un periodo politico, che è stato
caratterizzato da un sistema arbitrario da cui noi abbiamo preso le
distanze in tempi precedenti, non sospetti, credo sia anche un po'
la ragione di essere politica sia di Alpe che dell'UVP. Oggi la
ricostruzione di un'area politica che si rifaccia agli ideali
autonomisti, e la diatriba sinistra/destra lasciatemelo dire è un
po' secondaria... io voglio ricordare che l'Union Valdôtaine degli
albori, quella che nasce dalla Resistenza, vedeva a sottoscrivere
quel patto fondativo rappresentanti di tutto l'arco costituzionale,
perché, quando la situazione è critica, quando c'è bisogno di
ricostruire, forse bisogna prima di tutto
serrer les coudes
e trovare le mediazioni necessarie. La ricostruzione dell'area
autonomista deve fondarsi su valori di legalità chiari e condivisi,
sta a noi mettere in campo tutte le regole, le idee, le azioni, le
persone che possono far progredire questa Regione e lasciarsi alle
spalle il passato. Noi siamo chiamati a gettare le basi e, per
quanto mi riguarda, mi ci metto in prima persona anche poi a fare
un passo indietro se è utile per favorire l'avanzare di un nuovo
corso che dia migliori prospettive più giuste alla nostra comunità.
Non sarà facile, ne siamo tutti coscienti ma bisogna avere la
capacità di impegnarsi, anche se il contesto magari non è perfetto,
se la situazione non è ideale, si fa di necessità virtù, ci si
assume un proprio carico di lavoro e le proprie responsabilità e si
va avanti. Limitarsi alla critica, colleghi della minoranza, può
essere utile ma non è sufficiente così come, lasciatemelo dire, mi
paiono un po' pretestuosi certi attacchi al sistema lottizzatore da
parte di chi in un brevissimo lasso di legislatura credo che li
abbia tranquillamente applicati.
Vorrei concludere dicendo che il tiro al bersaglio che si sta
facendo in quest'Aula alla fine lascia un po' il tempo che trova,
anche perché mi pare che il bersaglio non si sottragga, non scappi,
affronti anche la discussione a viso aperto e credo che questo gli
vada riconosciuto.
Presidente
- Ci sono altre richieste di intervento? La
parola al collega Barocco.
Barocco (UV)
- Tutta questa certezza che noto nelle
critiche mi spaventa, siamo diventati improvvisamente esperti di
diritto, non importa se ci sono sentenze della Suprema Corte, siamo
degli analisti della storia perfetti. Le critiche sono sempre
necessarie se sono fatte per evolvere. Io penso che un'autonomia
come la nostra debba evolvere e mai come in questo momento un
precetto cristiano mi viene in mente: "scagli la prima pietra chi è
senza peccato", questo in quest'Aula, se poi lo allarghiamo al
panorama nazionale, forse è ancora più di attualità. In questi
decenni si sono succeduti Presidenti, Assessori, da Viérin a
Rollandin, a Spelgatti, da Riccarand a Lanièce, a Ferrero, a
Vallet, Marguerettaz, dico alcuni nomi a caso. Io nel dubbio
attribuisco a loro la buona fede, poi senz'altro tutti possono
sbagliare e hanno sbagliato probabilmente, ma se la nostra Valle
d'Aosta ha raggiunto i risultati di questi anni, penso che lo
dobbiamo al lavoro corale di questo Consiglio regionale. Gli
esercizi di memoria vi ricordo servono a tutti, lasciatemi dire o
notare alcune... chiamiamole contraddizioni, non lo so... Quando
sento parlare della Lega di Bossi e del valore di Bossi all'interno
della Lega, io che l'ho conosciuto Segretario della
Jeunesse
Valdôtaine
alle due di notte al
siège central
, quando
proveniva dalla vicina Lombardia dopo aver fatto campagna
elettorale... allora disse - e ci sono dei testimoni -: "noi Union
e Lega dobbiamo fare da spartineve per raccogliere il voto
federalista che c'è in Italia".
Non mi sembra che ultimamente Bossi sia nei primi pensieri e
considerazioni della Lega di Salvini. Vogliamo ricordare le
difficoltà che ha avuto Bossi per trovare un posto in lista? È
questo quindi. Il cambiamento passa senz'altro attraverso le
persone ma anche attraverso degli atteggiamenti e degli atti.
Signora collega Spelgatti, non si avventuri - glielo dico proprio
in tutta tranquillità - in facili equazioni tra durata della carica
e professionalità visto che potrebbe avere qualche risultato non di
suo soddisfacimento. Sul famoso clientelismo che dire? Qualche
Presidente ha recuperato una legge regionale per trovare posto a un
attaché
, qualcheduno ha nominato degli esimi professori
della nostra Università. Già, mi dimenticavo, non è clientelismo,
scusatemi, è riconoscimento delle professionalità. Sulle risorse:
collega Aggravi e collega Luboz, cercate di coordinarvi, dire che
negli anni abbiamo avuto troppe risorse - mi sembra che Luboz abbia
detto: "
non giustificate
" -, ricordo che certe prese di
posizione erano di esponenti entrati in questo Consiglio sotto la
falce e il martello di Democrazia Proletaria, che poi hanno avuto
un'evoluzione fino a Verdi Alternativi, le conosce tutte, e poi
stavano come si dice in francese:
ils étaient en train de
briguer pour une charge à l'intérieur de la nouvelle majorité
.
Come si diceva prima, quindi scagli la pietra chi è senza peccato.
Io penso che le critiche che ci provengono dalla Lega, dal
Movimento Cinque Stelle siano senz'altro positive per arricchire il
nostro dibattito interno e per migliorare, perché - l'ho detto
quando ho preso questa carica - cerchiamo di guardare avanti,
quindi non parliamo di epoche ma di evoluzione. Se qualcuno pensava
alle epoche, cari amici della Lega, forse era un augurio quando vi
hanno dilazionato il pagamento dei 49 milioni in 80 anni, io la
vedo così. Io penso che il futuro, il percorso autonomista e
federalista si possa compiere assieme. L'Union Valdôtaine non ha
mai temuto di confrontarsi con gli elettori. Stamattina si è
ricordato Dujany, una grande persona; con Dujany l'Union Valdôtaine
ha vinto contro tutti due volte... lei sorride perché si ricorda le
corse che faceva... forse dobbiamo recuperare quello spirito,
certo, e cercheremo di farlo.
Io voglio anche solo ricordare un dato economico: il bilancio
della Regione dal 2011 ad oggi ha perso il 37 percento delle
risorse, il 32 percento con il concorso alla solidarietà nazionale,
al ripianamento della finanza pubblica, 94 milioni nel 2012 verso
lo Stato fino a 237... 247 milioni di euro nel 2015. La solidarietà
federalista quindi la Regione Valle d'Aosta l'ha messa in pratica.
Sono dati che avete e che sono a disposizione: meno 19 percento
delle spese correnti, meno 83 percento di investimenti. Si può fare
sempre meglio, però questo è un dato oggettivo da tener presente
perché sennò non sappiamo dove viviamo. Queste erano un po' alcune
riflessioni, che faccio senza nessuna presunzione ma solo perché,
lasciatemi dire - questo forse è un po' l'orgoglio unionista che ce
lo fa dire - che quello che l'Union Valdôtaine insieme ai suoi
alleati ha fatto in questa Valle, al netto di tutti gli sbagli...
qui non è che qualcuno dice di non aver sbagliato, ma andate a
vedere il Comune di Traversella che sta qui vicino - adesso non so
esattamente il nome del Comune ma comunque è appena al di là di
Pont-Saint-Martin - e andate a vedere i Comuni della nostra Valle
d'Aosta. Le realizzazioni che abbiamo fatto sono lì, gli
agricoltori, che in questo momento stanno penando e giustamente si
muovono... e ringraziamo la Consigliera Spelgatti di aver avviato
delle entrature con il Ministro all'agricoltura, perché così almeno
da loro sente veramente com'è la situazione e può darci una mano e
coadiuvare il nostro Assessore all'agricoltura nella
plaidoirie
dell'agricoltura valdostana. Le realizzazioni
della nostra autonomia sono lì, nelle strade interpoderali, nella
ricostruzione degli alpeggi. Vogliamo poi parlare di Skyway?
L'acquisto di tutte le stazioni, le
remontées mécaniques
. È
chiaro poi che c'è il Casinò, che ha avuto dei problemi; c'è
l'agricoltura, però faccio riferimento ai milioni che mancano. Io
quindi penso che questi momenti siano senz'altro interessanti,
l'evoluzione del pensiero autonomista che stiamo facendo con grande
sforzo e difficoltà la stiamo facendo tutti. Io penso che debba
essere fatta prima nella nostra testa per cercare di andare avanti
e superare personalismi e vicende di questo genere. Io certe
affermazioni le ho fatte, non le smentisco ma le ho fatte
all'interno del mio movimento, perché penso che al suo interno ci
siano le risorse per affrontare i dibattiti a viso aperto e per
andare avanti.
Dalle ore 15:30 assume la presidenza il Vicepresidente
Distort.
Distort (Presidente)
- Ha chiesto la parola il collega
Aggravi.
Aggravi (LEGA VDA)
- Pensavo di non intervenire ma le
parole del collega Barocco, dell'amico Jean mi hanno ispirato. Io
credo che andare a fare dei confronti tra chi è meglio e chi è
peggio - e lo dico
urbi et orbi
e
super partes
- non
porta mai bene. Sicuramente oggi il personaggio Bossi ha fatto il
suo tempo, come tanti altri hanno fatto il loro tempo, questo è
vero, ed è anche vero che lui ha una memoria maggiore di quello che
accadde nel 1993, io allora ero giovane, ma quello che si diceva
all'epoca rispetto a quello che poi è stato... e oggi, al di là di
tutto e soprattutto dal punto di vista dell'evoluzione dei
programmi e dell'ideologia, è cambiato molto. Qui mi lego al
discorso bilancistico e soprattutto delle risorse. È vero, forse a
volte non si specifica bene quando si dice che la Valle d'Aosta può
aver avuto troppe risorse ma voglio cercare di chiarire un aspetto:
il personaggio che lei ha citato, che diceva che abbiamo avuto
troppe risorse - e io mi dissocio totalmente e penso che anche il
collega Luboz si dissoci molto volentieri da quel soggetto -, è
diverso rispetto a dire che abbiamo avuto troppe risorse perché
forse le abbiamo tolte ai cittadini e abbiamo preferito aumentare
la spesa e lavorare sulla spesa quando forse, all'epoca dei riparti
fiscali, delle norme di attuazione e anche delle politiche
bilancistiche, bisognava pensare a togliere meno ai cittadini,
perché è facile avere comunque un gettito alto e spendere, e poi
sul come spendere possiamo ovviamente fare tante
considerazioni.
Penso che parleremo del discorso di Skyway nella variazione di
bilancio e, quando ne discuteremo, io sarò molto attento a parlare
di questo e non soltanto, e la ringrazio per aver citato questo.
Sicuramente, come ho detto nell'intervento precedente, io non butto
via nulla di quello che è stato fatto, perché bisogna dare merito e
dire che alcune cose sono state fatte bene, altre no.
Un aspetto che ho sempre avuto occasione di criticare, anche
dalla "casa" da cui provengo e chi ne fa ancora parte, lei per
primo, me ne può dare atto... sul discorso fiscale e sul discorso
delle minori imposte ho sempre cercato, un po' come Sant'Antonio
nel deserto, di portare avanti questo aspetto sicuramente
difficilissimo, perché oggi, quando tutti quanti, penso, leggiamo
il bilancio della Regione, un po' di lacrime ce le abbiamo, perché
ovviamente vediamo che le cose non stanno andando bene. Questo non
soltanto perché abbiamo un cattivo Stato centrale con il quale
discutere e trattare è molto complesso perché il cane piccolo con
il cane grande perde sempre o comunque, per usare una battuta di
gioco, il banco vince sempre, però io credo che anche un errore...
forse dobbiamo interrogarci molto anche su quello che sta avvenendo
nel settore industriale produttivo ed economico valdostano, magari
dovremmo anche dare un'occhiata a quello che la demografia ci sta
dicendo: che la Valle si spopola, che i posti di lavoro cambiano e
che il modo di fare economia è cambiato. La nuova sfida forse sarà
far riaumentare quel Titolo Primo delle entrate con meno risorse:
questa è la vera sfida e il vero cambiamento. Tutto il resto
sicuramente è vero, andare in Comuni e magari molti amministratori
ce lo ricordano anche... chi è al di fuori delle realtà autonome,
non solo della Valle, ovviamente ha avuto delle grosse difficoltà a
fare investimenti e a far quadrare i bilanci, però anche oggi,
andando a parlare con gli Enti locali, anche se siamo stati
accusati come Governo... e mi dispiace perché io ho sempre cercato
di parlare con gli amministratori, con il privato è più facile che
con il CPEL: questo lo ammetto, dal mio punto di vista, è stato
così ma lo capisco... ovviamente anche oggi i nostri Enti locali
soffrono e probabilmente soffriranno ancora di più perché il
bilancio sta perdendo risorse. Forse la vera colpa - come cerco
spesso di dire ma non perché mi sono inventato qualcosa di
particolare ma perché leggo i dati, e se il bilancio scende, le
spese aumentano e comunque abbiamo un certo tipo di propensione -,
il vero errore che è stato fatto in passato sul discorso delle
risorse non è stato pensare a un momento in cui queste risorse
potevano venire meno o comunque sarebbero state minori. Questa è la
vera sfida, la sfida che attende tutti e sulla quale oggettivamente
penso che avremo tutti qualcosa da dire però, ripeto, cerchiamo di
non giocare ai primati perché altrimenti tutti quanti, nel bene o
nel male, ci facciamo proprio del male.
Presidente
- Ha chiesto la parola il collega Manfrin.
Manfrin
(LEGA VDA)
- Devo pronunciare la frase di
rito: non pensavo di dover intervenire invece intervengo, così
almeno abbiamo fatto la nostra apertura. Comincio ovviamente
parlando di un intervento che mi ha stupito in maniera particolare:
quello della collega Morelli, che credo con questa sua
dichiarazione a quasi difesa spassionata addirittura della presenza
del collega Rollandin qui in aula, penso abbia toccato il fondo
della sua storia politica. La questione morale che io ho sentito
per anni rivendicare da alcuni banchi dell'opposizione, tra cui
quelli di Alpe, immediatamente dopo essere rivendicata a gran voce,
incredibilmente si è spenta e si è spenta proprio in un giorno
molto particolare, ovvero quello odierno su un punto molto
particolare su cui anche Alpe, e soprattutto Alpe, si è battuta
strenuamente nel passato. Magari perché oggi ci sono altri
ragionamenti da fare, magari perché oggi, come giustamente lei ha
detto, è più importante fare rispetto al criticare, è così che lei
ha riassunto il ruolo dell'opposizione, il ruolo che lei ha svolto
all'interno di questo Consiglio per diversi anni: "l'opposizione
critica soltanto". Magari bisogna un po' mettere da parte le
divergenze, appianarle in virtù di qualcosa di più grande. Se
questo Governo è quello che di più grande c'è da fare per mettere
da parte quelle critiche, collega Morelli, guardi, mi aspettavo
qualcosina di più sinceramente.
Ancora più divertente è il vedere che da tante parti oggi, da
tanti movimenti noi possiamo parlare, definire, raccontare una
diaspora unionista che si è frantumata in mille rivoli e in mille
correnti. Qualcuno in coscienza ha continuato una battaglia perché
ha deciso di uscire dall'Union contestando un certo tipo di
sistema, oltre che un certo tipo di persone; qualcun altro invece
oggi ha dimostrato, con le sue dichiarazioni, di essersi
dimenticata perché è uscito da quella "casa". Mi ha colpito poi
particolarmente la spassionata difesa dell'esistente, nonché
l'apologia del non cambiamento che il collega Barocco ci ha
sciorinato, cominciando dalla questione dei 49 milioni, per
esempio, dove la Lega chiaramente è parte lesa. Magari la prossima
volta che cita 49 milioni si guardi un pochino intorno e guardi
qualche suo collega che magari di milioni deve darne 30 soltanto in
questa Regione.
Mi ha colpito particolarmente il fatto che lei citasse a suo
supporto il calo drastico delle risorse di questa Regione come se
fosse un fatto positivo. Non sono riuscito a collegare come lei
potesse difendere l'esistente e il sistema citando un calo di
risorse, risorse peraltro che, come lei ha bene anche detto, sono
state in parte determinate dal Governo centrale,
in primis
da Monti - Governo al quale la Lega non ha mai dato il suo sostegno
-, per seguire, con ovviamente la compiacenza di Matteo Renzi e
degli amici del PD... amici vostri chiaramente, che hanno tentato
prima di distruggere l'autonomia della Valle d'Aosta con un
referendum costituzionale e poi la volevano disciogliere in un
simpatico "Limonte", che doveva contenere Piemonte, Liguria e Valle
d'Aosta completamente annullandoci. Ricordo che in periodo di
referendum costituzionale ricordavo il libro di Renzi: "Dolce stil
novo", dove ci spiegava a chiare lettere, scritto nero su bianco,
con grandi parole molto chiare, che le autonomie speciali dovevano
sparire. Questi sono i vostri amici, questa è la vostra azione
politica!
Parlando di politica, lei, collega Barocco, ci ha detto che si
siede qui e difende una parte politica dopo aver fatto certe
dichiarazioni molto precise, che, però afferma di aver fatto
nell'alveo del suo movimento. Io non sapevo che lei appartenesse al
grande movimento culturista...
Presidente
- Ha chiesto la parola il Presidente Rini.
Rini (GM)
- Il collega Manfrin mi ha bruciato l'esordio,
quindi non posso che iniziare in questa maniera, però inizio
esattamente con lo stesso spirito e lo stesso sentimento con cui
sono intervenuta qualche settimana fa, perché non mi appassiona per
niente intervenire in questi casi. Non appassiona me e, come ho già
avuto modo di dire - e ci tengo a ribadire che di questo sono
certa, e lo dico senza presunzione -, non appassiona per niente i
valdostani che seguono e che aspettano altre risposte da questa
Sala, da queste nostre riunioni e dalla politica tutta a tutti i
livelli.
Detto questo, ovviamente ho sentito tante prese di posizione e
mi corre l'obbligo di portare anche la visione delle persone che mi
sostengono in quest'Aula su questa tematica. In questi giorni ho
personalmente vissuto questa pagina con una profonda tristezza,
perché abbiamo assistito al brutto fenomeno dello sciacallaggio
politico avvenuto un po'
bipartisan
, e non mi riferisco alle
critiche assolutamente lecite di chi porta avanti degli altri
percorsi, ma mi riferisco invece piuttosto ad attacchi beceri,
personali, villani che nulla hanno a che vedere con il nostro
ruolo, che esulano totalmente da quello che deve essere il nostro
impegno in quest'Aula. Questo, a mio misero parere, non è utile,
non fa bene, non è produttivo, non cambia il sistema, anzi, lo
avvelena ancora di più e ci fa entrare in un vortice dal quale poi
- credetemi, io di questo ne sono convinta - non ne trae beneficio
nessuno. Abbiamo assistito a dichiarazioni di persone che rinnegano
il proprio passato e questa è una cosa brutta non politicamente ma
umanamente, è molto brutto rinnegare il proprio passato, ognuno di
noi ce l'ha, io vado fiera del mio e credo che sia veramente, come
dicevo prima, triste vedere questo tipo di atteggiamento. Nel
merito il collega coinvolto credo che abbia risposto all'inizio di
questo dibattito in maniera puntuale nel merito, ha ovviamente
tutto il diritto, quasi il dovere di portare avanti le sue ragioni,
difendersi nelle sedi opportune, non è quest'Aula. Credo che chi mi
conosce sappia bene che non ho mai paura di parlare, di portare
avanti le mie idee, i valori nei quali credo, non ho scheletri
nell'armadio, ho sempre detto quello che penso, però, sempre per
tornare alla sensazione con cui ho iniziato, è facile parlare oggi,
oggi tutti si esprimono su questo. Io credo che - e io l'ho fatto
in passato, ho parlato nelle sedi opportune, ho parlato in tempi
non sospetti e nelle sedi opportune, attirandomi anche, e lo
ricordo, degli insulti e degli attacchi personali violentissimi e
vili, però credo che questa sia la politica - tutto quello che
stiamo vivendo oggi di politico ha ben poco, è distruttivo. Io
quindi credo che si debba guardare avanti cercando di ritrovare un
clima diverso, un clima rispettoso, di collaborazione, leale,
perché la lealtà poi paga sempre. Torniamo a parlare di progetti,
ed è vero, collega, non è sicuramente questione di destra e
sinistra, anche se mi permetto di dire che per me ancora qualche
valore di ideali anche che compongono una base di partenza con cui
ci si approccia alla vita in generale e anche quindi alla politica
ce l'ha. Non vuol dire dividersi, non vuol dire separarsi ma vuol
dire su certe tematiche avere sensibilità diverse: questo è il
valore aggiunto della politica, il valore aggiunto della
democrazia. Parlavo adesso di valori, tra i miei valori sicuramente
tra quelli liberali ci sono anche quelli cattolici, io ne vado
fiera, non ho problemi a ricordarlo.
Vorrei in conclusione di questo brevissimo intervento fare
anch'io un piccolo passaggio, un piccolo rimando al mondo
ecclesiastico, perché dell'Eucarestia la parte che apprezzo di più
è quella della predica, perché è quella dove si cerca di imparare
qualcosa, di uscire un pochino più ricchi dal momento
dell'Eucarestia stessa. Allora io oggi dico: bene, anche in
politica bene le prediche, però facciamo attenzione sempre ai
pulpiti, cerchiamo di guardare bene da dove queste prediche
provengono. Questo credo che sia un buon esercizio per tutti quanti
per quella famosa coerenza, per non rinnegare niente, niente di sé
stessi, niente del proprio passato, poi si possono prendere strade
diverse, sempre con rispetto però.
Chiudo davvero con un augurio fin d'ora, visto che il punto
prevede anche la sostituzione del Vicepresidente, di buon lavoro a
colui o colei che prenderà la carica di futuro Vicepresidente del
Consiglio, certa che si continuerà in quello spirito che abbiamo
cercato in questi mesi -
bipartisan
fra l'altro - di portare
avanti di reale collaborazione costruttiva basata su una
valorizzazione forte della nostra identità valdostana e tutte le
azioni che stiamo cercando di portare avanti come Ufficio di
Presidenza vanno esattamente in questa direzione. Chiudo anche con
un ringraziamento al collega Augusto Rollandin per questi mesi di
lavoro insieme nell'Ufficio di Presidenza e grazie per l'impegno e
la serietà che ha messo a disposizione dell'Ufficio di Presidenza
in questi mesi.
Presidente
- Ha chiesto la parola il collega Vesan.
Vesan (M5S)
- Una replica al fatto personale. Il collega
Marquis ha detto che non ho capito che cosa ha detto, forse le sue
accuse sono state un po' troppo velate. Mi scuso per la mia durezza
di comprendonio, sono però qui a esprimere la mia più profonda
soddisfazione relativamente al fatto che le sue dichiarazioni non
riguardassero assolutamente il nostro movimento sia quando parlava
dell'onestà millantata, sia quando parlava della mancanza di
programmi. Grazie collega Marquis. Vorrei esprimere, per quello che
riguarda la tristissima realtà, la questione dei 25 mila euro, la
mia personale solidarietà e il mio più profondo dispiacere alla sua
famiglia per l'odissea che ha dovuto subire in occasione di questa
indagine, al tempo stesso vorrei accodarmi alla sua speranza che la
Magistratura riesca a venire a capo di questa cosa, che ancora,
purtroppo, è un triste
vulnus
per la nostra
Amministrazione.
Per quanto riguarda le dichiarazioni del collega Giovanni
Barocco, che, complice la sua grande esperienza con il carnevale di
Quart, sta per organizzare probabilmente la marcia dell'orgoglio
unionista di cui ci ha citato e che proporrà questa
Union
Pride
in giro per la Valle d'Aosta, vorrei invitare tutti
quanti a fare una maggiore attenzione nel citare riferimenti
biblici che abbiamo sentito già due volte in quest'Aula, cioè
quelli relativi al Vangelo di Giovanni su Cristo e l'adultera: che
chi è senza peccato scagli la prima pietra, perché, fatto in
quest'Aula dove abbiamo la
moquette
, probabilmente uno può
farlo serenamente e disinvoltamente, fatto in giro per la Valle
d'Aosta dove i
cllapèi
[traduzione letterale dal patois: le
pietraie] abbondano, potrebbe essere decisamente più rischioso.
Dalle ore 15:53 riassume la presidenza Il Presidente
Rini.
Rini (Présidente)
- La parole au collègue Lucianaz.
Lucianaz (LEGA VDA)
- Voilà donc deux considérations
assez rapides sur la question. Je ne parlerai pas de la personne
d'Auguste Rollandin - vous connaissez déjà ma position à cet égard:
il a géré l'administration publique à sa façon, donc il est
responsable de ce qu'il a fait - mais plutôt du système. Je
commence avant tout à répondre aux provocations du collègue
Barocco. Conseiller Barocco, remonte au 1998 notre dernière
discussion politique, justement sur cette affaire et on revient
après 20 ans là, et je ne peux pas accepter le fait qu'on n'est pas
les mêmes, qu'on n'a pas la conscience en place, parce que nous on
a vraiment la conscience en place. Je vous souviens qu'en 1993 je
faisais partie de la Lega Nord aux temps de Bossi et on a discuté
pas mal de fédéralisme, il y avait le projet Miglio si vous vous
rappelez, donc une position institutionnelle particulière pour la
Vallée d'Aoste et je vous propose d'aller revoir l'histoire. En
même temps que je défendais la culture valdôtaine et l'institution
valdôtaine, vous étiez en 1993 occupés avec des choses beaucoup
moins plaisantes, et en particulier les histoires des enveloppes,
donc on laisse tomber... et je m'arrête là, ne cherchez pas des
critiques sur la question culturelle et sur la question de
l'honnêteté avec la Lega parce que
se te tazeuille lo nite di
vipe te no-z-acape
[traduzione letterale dal patois: se
stuzzichi il nido delle vespe, ci trovi]. Vous savez bien donc que,
si on parle de futur, on va se confronter; si on parle d'autonomie,
on va se confronter, mais laissons tomber le passé s'il vous plaît.
Pour ce qui est de l'Union future, Rollandin a été son système et
il y en a d'autres qui continueront après Rollandin, ils n'auront
sûrement pas sa capacité mais j'espère qu'ils chercheront au moins
d'essayer d'une façon différente de gérer la machine publique et
surtout que, comme on espère, ils mettent la question identitaire
et autonomiste au premier lieu mais quand même toujours en
respectant, si possible, les règles élémentaires de la gérance du
bien public.
Presidente
- Collega Marquis, per fatto personale.
Marquis (SA)
- Volevo solo ringraziare il collega Vesan
per le parole che ha espresso, per le scuse che mi ha rivolto e
soprattutto volevo concludere anch'io con una battuta: nel secondo
intervento ho ritrovato in lui i toni e i modi e le sue origine
democristiane che sono figlie del
foyer
familiare in cui è
cresciuto e in questo mi ritrovo pienamente.
Presidente
- Ci sono altre richieste di intervento? La
parola al collega Bianchi.
Bianchi (UV)
- A differenza degli ultimi che mi hanno
preceduto negli interventi, volevo intervenire, ma volevo
intervenire perché ormai è un intervento abituale, in tutti i
Consigli passiamo una mezza giornata o una giornata a discutere di
problematiche, se volete, estremamente importanti ma che, come ho
già avuto modo di sottolineare in altri Consigli, non dovrebbero
riguardare quest'Aula perché le sentenze si applicano, le leggi
anche. Vale a dire c'è stata una sentenza, il collega Rollandin è
stato condannato ma c'è anche una legge chiarissima che ha
ricordato la collega Russo: la legge Severino, che va a normare in
maniera chiara quello che accade all'interno di qualsiasi
Consiglio: parlo di Consigli regionali, Consigli comunali,
provinciali a livello nazionale. Obiettivamente ad oggi, come ho
già avuto modo di dire in passato, quindi si è voluto fare un po'
di demagogia politica, ci sta, ci mancherebbe, fa parte del gioco,
però, a mio avviso, come qualcuno ha già avuto modo di
sottolineare, dietro ogni sentenza, permettetemi di dirlo, c'è
sempre una persona fisica, c'è una famiglia, e qui parlo in
generale. Anche alcuni interventi, a mio avviso, sono stati molto
pesanti e io chiederei proprio all'Aula, magari sono la persona
meno indicata a chiederlo perché sono uno abbastanza sanguigno, che
dice quello che pensa... però in ogni caso in queste situazioni, a
mio avviso, quando si interviene soprattutto su situazioni di
questo tipo, sarebbe più opportuno mantenere un livello un pochino
più basso, ma lo dico anche a me stesso. Quello che sto dicendo lo
ho anticipato anche la collega Pulz dicendo che lei nello scorso
Consiglio ha fatto un intervento che sicuramente la sua forza
politica o lei personalmente lo sostiene, c'è chi sarà d'accordo,
chi no, ma, guarda caso, non ha detto chi, e non voglio saperlo...
ha avuto degli attacchi da una forza politica. Non sarà la stessa
forza politica di quando è stata attaccata un'altra collega di
un'altra forza politica (i Cinque Stelle) quando si è permessa di
evidenziare cosa avrebbe votato a livello nazionale all'interno
della piattaforma
Rousseau
? No, perché qui ormai è così. È
chiaro che se gli attacchi vengono fatti nei confronti del
Movimento dell'Union Valdôtaine o delle persone che risiedono, che
sono state elette all'interno di quel movimento, è normale che,
bene o male, per quanto riguarda il livello nazionale - e ho già
avuto modo di dire anche questo perché mi ripeto, discutiamo sempre
delle stesse cose -, io ho avuto modo di dire: non voglio tirare in
mezzo nessuno nella discussione ma ce n'è per tutti. Parlo di
livello nazionale ma potrei parlare di altre Regioni qui vicino, o
magari qualche Comune, o qualche società partecipata. Vogliamo
mettere un Consiglio a tema e andiamo a discutere dei problemi
delle altre Regioni? Non penso che sia il mandato che abbiamo:
quello che abbiamo è di dare delle risposte ai valdostani.
Permettetemi di dire, che come ho già avuto modo di dire, siamo
garantisti, prendiamo atto della condanna, il collega Rollandin ha
dato le dimissioni da Vicepresidente, come lo avevamo già
anticipato nello scorso Consiglio, c'è stata questa condanna di
primo grado, io mi auguro che, come ha detto anche lui, avrà modo
di dimostrare la sua estraneità a quei fatti: me lo auguro come
persona, come amico, come collega di partito, ma questo lo auguro a
chiunque abbia in passato e in futuro passi in questa macchina,
perché è chiaro, non lo nascondiamo, che forse molto probabilmente
è più colpito un movimento rispetto ad altri, è indubbio, siamo
presenti nel Consiglio regionale dal 1946, non siamo nati l'altro
ieri, quindi è indubbio che amministrativamente possiamo correre
con dei problemi. Io immagino che in ogni caso queste persone che
hanno avuto sia in passato e che avranno in futuro... non lo so,
magari toccherà a qualcun altro, a qualche altra forza politica...
assicuro che da parte dell'Union Valdôtaine non verrà fatta
demagogia com'è stata fatta!
Mi permetto solamente di fare un appunto alla collega Spelgatti
quando ha parlato e ha ricordato la nascita della Lega, Miglio e
Bossi nell'Union Valdôtaine. Io mi riconosco e mi riconoscevo ai
tempi - sono un pochino più giovane del mio collega Barocco, sarò
arrivato magari dopo la
Jeunesse
- in quella Lega come
unionista ma mi riconoscevano in una Lega federale. Oggi la Lega di
Salvini, a mio avviso, è ben lontana dalla Lega che voleva Miglio,
e lo ricordo anche al collega Lucianaz. Qualcuno ha parlato di un
cambio culturale, io condivido che ci debba essere questo cambio
culturale, tranquillamente, ma, a mio avviso, se il cambio
culturale non parte da qui dentro, non possiamo cercare che i
valdostani abbiano un cambio culturale.
Presidente
- La parola alla collega Spelgatti.
Spelgatti (LEGA VDA)
- Vedo che la lettura politica del
quadro nazionale, soprattutto di quello che viene portato avanti
dalla Lega, non vi è assolutamente chiaro ma diciamo che è poco
importante perché non avete chiaro neanche quale sia il quadro
della politica valdostana e non avete soprattutto chiaro di dove
volete andare e che cosa volete fare, e questo ormai è un male che
vi affligge da molto tempo. Comunque se dobbiamo rispondere,
collega Bianchi, le rispondo, il progetto di Salvini... direi che
stiamo portando a casa un regionalismo differenziato e quindi le
altre Regioni stanno lottando per avere più margini di autonomia,
chiaramente tutto questo senza minimamente toccare le Regioni a
statuto speciale, che sono sacre, nonostante tutto quello che avete
fatto per distruggere l'autonomia e per far sì che tutto questo
fosse ormai un qualche cosa appartenente soltanto alla storia, ma,
nonostante tutto quello che avete tentato di fare per distruggere
l'autonomia, l'autonomia c'è una forza politica che la difende come
qualcosa di sacro, ed è la Lega, tanto che oltretutto, oltre
all'autonomia delle Regioni a statuto speciale, lotta per avere più
margine di autonomia per tutte le altre Regioni che lo richiedono e
da nord a sud ci sono sempre più Regioni che stanno facendo questa
richiesta. Ricordo, tra l'altro, come ben già ricordato dal collega
Manfrin, che solo per un miracolo non è passato il referendum di
Renzi, che era stato appoggiato, tra l'altro, anche dall'Union
Valdôtaine, perché oggi di autonomia, se fosse passato quel
referendum, non parleremmo più visto che avremmo una riforma
completamente centralizzata dello Stato. Grazie a Dio c'è stata poi
un'inversione di tendenza incredibile perché da quello scampato
referendum siamo passati invece al referendum vinto da parte di
Lombardia e Veneto per ottenere margini di autonomia molto maggiori
rispetto a quelli che addirittura speravamo si potessero
raggiungere e quindi non solo abbiamo scampato il pericolo che voi
avete appoggiato appoggiando il referendum di Renzi, ma abbiamo
vinto una battaglia epocale che può cambiare i destini di tutta
Italia. Venire a dire quindi che non capite bene quello che sta
facendo Salvini... non ho dubbi sul fatto che non siate in grado di
capirlo...
(interruzione del Consigliere Barocco, fuori
microfono)
... collega Barocco, la prego di intervenire sempre di più in
Consiglio perché, se vuole affossare l'Union Valdôtaine, è sulla
strada giusta per cui io la prego, la invito, la sollecito a
intervenire sempre di più. Non entro nel merito degli attacchi che
ha fatto perché sono decisamente, e uso il termine che utilizza la
collega Pulz, di bassa lega, quindi, finché, come al solito, gli
interventi contro la Lega si limitano a ripetere quei tre concetti
che abbiamo già sviscerato in tutti i Consigli in questi sei mesi,
per noi va benissimo. La prego e la sollecito di intervenire sempre
di più.
Presidente
- La parola al collega Gerandin.
Gerandin (MOUV')
- Ho ascoltato attentamente e voglio
comunque esprimere due parole. Può darsi che quello che dirò sia
magari un po' fuori dagli interventi fino adesso sentiti in
quest'Aula. Non entrerò minimamente nel merito della sentenza di un
Tribunale proprio perché penso che le sentenze si applicano e non
tocca a noi commentarle proprio perché quest'Aula non può e non
deve essere un Tribunale. Esordirò dicendo che, per quello che mi
riguarda - e penso che sia il pensiero di tanti valdostani -, oggi
è comunque una triste giornata, non c'è nulla da festeggiare, anzi
è un'altra brutta pagina per la Valle d'Aosta e permettetemi di
dire che penso sia anche un momento di sconfitta della politica
valdostana. La Magistratura in questo caso ha fatto ciò che la
politica negli anni non è stata in grado di portare avanti: dico
questo perché a me personalmente sarebbe piaciuto che certe cose si
fossero risolte sulla base di scelte politiche e amministrative
diverse che segnassero... già a partire dal 2010, dal famoso
accordo sottoscritto con lo Stato, in cui si portò a casa il
discorso dei dieci decimi. Mi permetto di ripetere, come ho già
detto in quest'Aula nella precedente legislatura, che non mi
interessano tanto i processi retroattivi ma io in quest'Aula mi
sarei aspettato un po' di autocritica sulle scelte
politico-amministrative negli anni; questo perché? Perché comunque
da quegli anni in cui il collega Barocco accennava alla drastica
riduzione di risorse... è vero, noi in quegli anni ne avevamo
davvero tante, non troppe - attenzione, non ho mai detto: troppe -
e quello che la politica ha sbagliato in quegli anni è stato di
distribuire e di non far crescere. Collega Rollandin, penso che lei
sia stato colui che ha determinato le scelte politiche e
amministrative di quegli anni fino ad oggi. Noi, quando abbiamo
sottoscritto quest'accordo, abbiamo avuto ancora per anni una
compensazione da IVA di importazione ma in quegli anni abbiamo
preferito distribuire, dare eventualmente la mancetta, dare il
contributo, non abbiamo mai fatto crescere la Valle d'Aosta. A me
dispiace e l'ho detto per come in questi anni si è gestito la
vicenda Casinò... qualcuno prima diceva che in quest'Aula sono
intervenuto e non ne ho mai azzeccata una, non lo so se è davvero
così, però, ripeto, io in quest'Aula negli anni ho detto che la
Casino peccava a livello di trasparenza, che il bilancio del Casinò
non era trasparente e che le imposte anticipate non andavano per
nessuna ragione iscritte. Il percorso con cui è stata gestita CVA,
il percorso delle turbine cinesi in cui comunque c'è sempre stato
un confronto diretto tra chi gestiva la Regione e chi gestiva
queste società... Possiamo andare avanti con il Forte di Bard,
questo bilancio regionale in cui si sono fatte delle scelte dove si
è deciso di indebitarsi in gestione speciale per aggirare le norme
del Patto di stabilità, una gestione speciale che grava ancora
adesso e che un po' alla volta dovremo cercare di ridurre, se non
cancellare: quei quasi 290 milioni di differenza tra residui attivi
e residui passivi in cui ci siamo svegliati tre anni e mezzo fa e,
a causa di tale disavanzo, noi per tre-quattro anni non abbiamo
potuto o non potremo utilizzare l'avanzo di amministrazione. In
quell'operazione che io ho sempre definito di prelievo forzoso -
prelievo forzoso forse è un complimento - di 50 milioni di avanzo
di amministrazione degli Enti locali - unico caso in Italia -, con
la quale abbiamo veramente messo le mani nelle tasche dei Comuni -
quelli che erano per anni un vanto della politica di questa Regione
e principalmente del suo partito: l'Union Valdôtaine, dove la
maggioranza dei sindaci sono espressione dell'Union Valdôtaine -,
ci siamo entrati non a gamba tesa, peggio ancora. Per quanto
riguarda il mancato accordo con lo Stato, abbiate pazienza, io ho
chiesto più volte in quest'Aula: diteci qual è la verità sul fatto
che la Regione Valle d'Aosta nel 2015 è stata l'unica Regione a
statuto speciale o Provincia autonoma che non abbia sottoscritto un
accordo con lo Stato. Ci è costato la bellezza di qualche centinaia
di milioni non averlo sottoscritto alle pari condizioni con cui è
stato sottoscritto l'anno scorso; se l'avessimo sottoscritto nel
2015, avremmo qualche centinaia di milioni in più. Non voglio dire
oltre, se non dire che io ho questi rammarichi, il resto non fa
parte... e non devo essere io né a giudicare, né a commentare, però
su questo io le dico che ho tutti i rammarichi veramente per non
essere riuscito a farle cambiare idea, non essere riuscito a farle
pensare che probabilmente il bene della Valle d'Aosta era... e si
doveva gestire in maniera diversa.
Politicamente lei lascia il vuoto, non ha voluto che
amministrativamente nulla crescesse al suo fianco, perché nulla le
facesse ombra in questi anni e penso che sia probabilmente il più
grosso vuoto che la politica valdostana avrà: dico questo perché
sono assolutamente convinto che non potranno essere artifizi o
aggregazioni con l'intento di confondere le idee che potranno
mutare il futuro panorama valdostano; in
patois
la chiamano:
piquetta
[traduzione dal patois: vino scadente] possiamo
imbottigliare delle damigiane di
piquetta
ma non sarà mai
Barolo: questa è la verità e lo dico con un po' di rammarico.
Per quello che riguarda invece alcuni interventi dove si dice
che nessuno vuole fare ordinaria amministrazione ma bisogna
raccogliere le idee, le idee vanno raccolte ma devono essere
raccolte se ci si confronta su una base di trasparenza, su una base
di progettualità. In quel breve periodo di governo che ho condiviso
con qualcuno io le uniche idee che ho sentito sono quelle di dire:
"andiamo avanti con il passato, riconfermiamo quelli che dobbiamo
riconfermare, soprattutto cerchiamo di nascondere le verità". Non è
quello che chiede la Valle d'Aosta, che le verità escano, che siano
a galla e che il futuro della politica valdostana sia un futuro più
sereno.
Detto questo, io non so cosa ci sia da raccogliere in questo
Consiglio, l'ho già detto. La nuova legge entrerà in vigore il 1°
di giugno ma al 15 di giugno sarà operativa in quanto ci saranno i
tempi tecnici per la promulgazione. Bene, pensiamoci tutti perché
quella è una data oltre la quale questa politica non ha più senso
di esistere.
Presidente
- Ci sono altre richieste di intervento? Se
non ce ne sono, possiamo procedere alla votazione che si effettuerà
in cabina. Prima di procedere ci sono delle indicazioni? La parola
al collega Bianchi.
Bianchi (UV)
- Come maggioranza, noi proponiamo come
Vicepresidente il Consigliere Farcoz Joël.
Presidente
- Possiamo quindi procedere all'elezione del
Vicepresidente. Invito gli scrutatori ad avvicinarsi al tavolo
delle votazioni, il collega Barocco sostituisce il collega
Farcoz.
Esito della votazione:
Presenti: 35
Votanti: 35
Schede nulle: 6
Schede bianche: 4
Hanno riportati voti:
- Farcoz: 18
- Rollandin: 3
- Daudry: 2
- Barocco: 1
- Russo: 1
Presidente
- Proclamo quindi eletto Vicepresidente del
Consiglio il Consigliere Farcoz a cui rinnovo i miei auguri per un
proficuo lavoro in Ufficio di Presidenza.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK