Consiglio Regionale della Valle d'Aosta - Oggetto del Consiglio n. 4207 del 18 dicembre 2024 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 4207 del 18 dicembre 2024 - Resoconto
OGGETTO N. 4207/XVI - Discussione generale sulla Mozione:
Impegno affinché venga esaminata e approvata dal Parlamento una
riforma di legge sulla cittadinanza che includa il principio dello
"Ius Scholae".
Bertin (Presidente) -
Punto n. 4.02 all'ordine del
giorno.
Consigliera Erika Guichardaz, ne ha facoltà, a lei la
parola.
Guichardaz E. (PCP) -
Questa mozione vuole portare in
quest'Aula un tema importante per il futuro del nostro Paese, ma
anche della nostra Regione: il riconoscimento della cittadinanza ai
giovani che crescono, studiano e si integrano pienamente nella
nostra società.
Attualmente, in Italia la legge sulla cittadinanza per i minori
si basa principalmente sul principio dello
Ius Sanguinis
,
che conferisce la cittadinanza per discendenza diretta da genitori
italiani.
Questo significa che un bambino nato in Italia da genitori
stranieri non acquisisce automaticamente la cittadinanza italiana,
ma può richiederla solo al compimento del diciottesimo anno di età,
a condizione che abbia risieduto legalmente ininterrottamente in
Italia fino a quel momento e presenti la domanda entro un anno dal
raggiungimento della maggiore età.
Questo principio esclude molti minori, nati e cresciuti in
Italia, dai diritti e dai benefici concessi alla cittadinanza
italiana, creando una situazione di incertezza e
disuguaglianza.
La proposta di legge dello
Ius Scholae
prevede di
concedere la cittadinanza italiana, invece, ai minori stranieri
nati in Italia, o arrivati entro i 12 anni di età, che abbiano
completato almeno 5 anni di scuola in Italia, rappresentando un
passo avanti verso una maggiore inclusione e riconoscimento proprio
dei diritti di questi giovani che crescono e studiano nel nostro
Paese.
È evidente che i minori che non hanno la cittadinanza italiana
affrontano numerose complicazioni, tra cui la difficoltà
nell'accesso alle borse di studio, le limitazioni nel partecipare a
concorsi pubblici, l'incertezza anche riferita al loro
status
legale una volta raggiunta la maggiore età.
Queste difficoltà possono limitare significativamente le
opportunità educative e lavorative di questi giovani, nonostante la
loro formazione e integrazione nella società italiana. Credo che
chi di noi abbia dei figli che hanno frequentato le scuole nella
nostra Regione sappia bene che, arrivati a una certa età, vedono
che i compagni, che con loro hanno seguito tutti i percorsi di
studio, a un certo punto hanno dei diritti diversi da loro. Questa,
almeno, è una domanda che i miei figli spesso mi hanno posto,
chiedendomi il perché succedeva una cosa del genere quando quegli
stessi ragazzi, molto probabilmente, nel loro paese non vengono più
riconosciuti come tali, perché parlano la nostra lingua, hanno le
nostre abitudini, i nostri costumi, alcuni anche le nostre
tradizioni, perché credo che sia capitato a tutti anche di vederli
in gruppi oppure anche di vederli parlare in
patois
insieme
a noi. Quindi, sotto questo punto di vista, è una cosa che è
assolutamente incomprensibile per chi ha vissuto tutta una vita
accanto a questi ragazzi.
Ribadiamo che non sono concessioni gratuite e automatiche, ma un
percorso meritocratico, inclusivo, che valorizza il contributo di
questi giovani alla nostra comunità.
È evidente che la nostra posizione sarebbe addirittura di fare
qualche passo avanti rispetto allo Ius Scholae, ma sotto questo
punto di vista abbiamo deciso di presentare una mozione che, in
qualche modo, avrebbe potuto trovare magari il favore di una parte
più importante dell'Aula, vista anche la discussione che c'è a
livello nazionale e che sicuramente tutti noi, in qualche modo,
abbiamo seguito.
Quello che noi chiediamo è che il Consiglio regionale impegni il
Governo ad attivarsi, anche attraverso i Parlamentari valdostani,
presso il Governo nazionale e il Parlamento, affinché venga
esaminata e approvata una riforma della legge sulla cittadinanza,
che includa proprio questo principio, riconoscendo quindi il
diritto alla cittadinanza a quei minori stranieri nati o arrivati
in Italia in giovane età che abbiano completato un ciclo scolastico
almeno di cinque anni nel nostro Paese.
Questa riforma non è solo una questione di diritti civili, ma
riteniamo anche un investimento per il futuro, perché offrire a
questi giovani una piena appartenenza, significa anche rafforzare
il loro ruolo nella società e riconoscere anche il valore della
loro partecipazione alla vita della nostra Regione.
È tempo, secondo noi, di superare delle barriere anacronistiche
e di abbracciare una visione inclusiva che riconosca e valorizzi le
nuove generazioni per ciò che già sono, perché, vi ripeto - e credo
che anche alcuni di noi lo abbiano vissuto, non solo i nostri figli
-, ma sicuramente sotto questo punto di vista tutti noi possiamo
avere anche delle esperienze personali che ci portano a dire che
queste persone hanno in tutto e per tutto acquisito anche tutti i
modi di essere della nostra comunità.
In questo senso, quindi, non ritenere una risorsa preziosa anche
quei giovani, secondo noi è sbagliato.
È un dibattito sicuramente che vedrà delle posizioni
contrapposte, questo già lo sappiamo perché avviene così anche a
livello nazionale, però riteniamo importante porre anche
all'attenzione del Consiglio regionale della Valle d'Aosta alcune
tematiche che riguardano la politica italiana e che sicuramente
hanno delle ripercussioni anche sulla nostra Regione.
Presidente -
Apriamo la discussione generale sulla
mozione. La discussione generale è aperta. Qualcuno interviene in
discussione generale? Consigliere Manfrin, ne ha facoltà.
Manfrin (LEGA VDA) -
Ringrazio le colleghe che ci
permettono di intervenire su un dibattito che ha assunto, come
giustamente è stato ricordato, un valore nazionale, anche perché
ovviamente, pur essendo una Regione a Statuto speciale e con una
discreta autonomia, non abbiamo ancora la possibilità ovviamente di
concedere cittadinanza, quindi è evidente che questo riguarda
chiaramente un dibattito nazionale ed è corretto che ognuno
rappresenti anche la propria posizione.
Io mi sono focalizzato in parte rispetto alla nostra realtà
anche per fornire una fotografia, poi questo chiunque può
estenderlo eventualmente anche al resto del Paese, ma parto con una
considerazione che era contenuta nel Documento di economia e
finanza regionale che ci permette di inquadrare anche la
questione.
In un paragrafo del Documento di economia e finanza regionale si
dice che: "Il bilancio demografico per popolazione residente
straniera per l'anno 2023, seppure provvisorio, evidenzia la
compresenza di un saldo naturale positivo, +45 unità, di un
altrettanto saldo positivo interno, +78 unità, e soprattutto di un
importante saldo migratorio con l'estero, +649 unità" e, si badi
bene, al pezzo che viene dopo.
"A ciò si deve aggiungere che il numero dell'acquisizione di
cittadinanza si mantiene molto elevato".
Quante sono? 490. Nel solo 2023 in Valle d'Aosta ci sono state
490 acquisizioni di cittadinanza.
È molto elevato e quindi evidentemente queste barriere non sono
osservabili - lo dico per un collega che ci faceva ampi gesti dalle
quinte-, ovviamente i dati sono quelli del DEFR perché i dati 2024
complessivi non li abbiamo già, per cui citiamo quelli che sono
completi e poi ovviamente citeremo anche, quando sarà finito il
2024, a meno che non veda nel futuro, quelli del 2024.
Si dice che "Il recente rapporto sulla società valdostana",
questo è uscito dopo, è uscito quando abbiamo discusso il DEFR a
ottobre, "ha evidenziato che la popolazione straniera è cresciuta
di 300 unità rispetto al 2023", quindi si evidenzia che non ci sono
grosse difficoltà, né nell'arrivare né nell'acquisire cittadinanza,
come invece viene ipotizzato.
Sul DEFR, però, si trova anche un altro dato che ritengo molto
interessante, dove si dice che nell'anno scolastico 2022-2023 il
numero degli studenti di cittadinanza straniera si attesta
complessivamente attorno alle 1.340 unità, valore quest'ultimo che
è in sensibile crescita rispetto a quello dell'anno precedente,
+17,5%.
La popolazione scolastica straniera ha un'incidenza sul totale
degli studenti pari all'8%, percentuale superiore a quella rilevata
rispetto all'incidenza degli stranieri sul totale della
popolazione.
A fronte di questi dati, che cosa rileviamo? Che se
effettivamente noi fossimo un Paese, ma stiamo nella nostra realtà,
fossimo in una Regione così escludente, così cattiva, così perfida
nel non concedere la cittadinanza e nel vessare quelli che non ce
l'hanno, probabilmente questi dati sarebbero diversi, perché è
chiaro che se io non creo le condizioni o ci sono condizioni
negative perché una persona che non ha la cittadinanza possa
arrivare e vivere su un territorio, è chiaro che persone non ce ne
sarebbero, invece sono in forte aumento. È in forte aumento
l'arrivo di persone straniere ed è in forte aumento anche il numero
di concessioni di cittadinanza.
Veniamo ad alcune cose che avete scritto. Nella vostra mozione
scrivete innanzitutto che il principio di concessione della
cittadinanza esclude molti minori nati e cresciuti in Italia dai
diritti e dai benefici connessi alla cittadinanza italiana, creando
una situazione di incertezza e disuguaglianza.
E cosa indicate quale discriminazione rispetto...oppure
incertezze e disuguaglianza rispetto alle altre persone? Voi
scrivete che i minori, che non hanno la cittadinanza italiana,
affrontano numerose complicazioni, tra cui le difficoltà
nell'accesso a borse di studio.
Io mi sono documento, ma tanto per farci un po' di cultura, vi
leggo un bando che è presente per le borse di studio per i minori
della Regione autonoma Valle d'Aosta, dove nei requisiti si dice
che "Per accedere a questo tipo di bandi, bisogna aver frequentato
le scuole regionali e paritarie ubicate nella Regione, aver
frequentato le scuole secondarie di secondo grado statali e
paritarie o di tipo o di indirizzo non esistenti in Valle d'Aosta e
non aver presentato analoga domanda in altre Regioni, essere in
regola con le disposizioni in ordine all'adempimento dell'obbligo
scolastico e successiva frequenza alla scuola secondaria, essere
residenti nella Regione Valle d'Aosta, essere in possesso dei
requisiti economici previsti all'articolo 2".
Non vedo requisiti che impediscano nel bando di accedere, quindi
viene a cadere la difficoltà nell'accesso a borse di studio. Sono
residente e chiedo l'accesso alla borsa di studio.
Qui veniamo invece poi a un passaggio importante: i minori che
non hanno la cittadinanza italiana hanno difficoltà a partecipare a
concorsi pubblici.
Io non sapevo che i minori potessero partecipare a concorsi
pubblici, effettivamente non ne avevo idea, quindi io scopro qui
che i minori non possono accedere ai concorsi pubblici e hanno
difficoltà in questo.
Io mi rivolgo direttamente al Presidente della Regione: faccia
dei concorsi per minori in Valle d'Aosta per entrare nella pubblica
Amministrazione, così cominceremo ad allevare le nuove leve e la
nuova Amministrazione della nostra Regione.
E poi incertezza riguardo al loro status legale una volta
raggiunta la maggiore età, non c'è nessuna incertezza perché è,
molto semplice: raggiungo i 18 anni e faccio la richiesta di
cittadinanza.
Nel momento in cui ho fatto il mio percorso scolastico, posso
fare ovviamente la mia richiesta di percorso di cittadinanza e i
dati, come detto prima, lo dimostrano.
Allora credo che a questo punto possiamo sfatare qualche mito: i
minori stranieri hanno già gli stessi diritti degli italiani. La
cittadinanza non è uno strumento di integrazione, è il punto
d'arrivo dell'integrazione.
Io prima ti integro e poi ti concedo la cittadinanza, non è che
prima ti concedo la cittadinanza e in virtù di quella tu sei
integrato, soprattutto non basta un pezzo di carta per essere buoni
cittadini ed essere integrati, non è con un documento in tasca che
io sistemo le cose.
La famiglia - e questo è un passo importante - influenza più
della scuola, e lo vediamo, nel momento in cui ci sono immigrati di
seconda o di terza generazione, che pur avendo avuto tutte le
possibilità di questo mondo, e pur avendo avuto anche accesso alla
cittadinanza, magari, come a Corvetto, fanno delle rivolte,
bruciano tutto quello che trovano perché un loro amico, scappando
dai Carabinieri, si è schiantato contro un palo.
Lo vediamo, eppure hanno tutti la cittadinanza.
E poi un quinto dato: il nostro Paese è quello che concede più
cittadinanze in tutta l'Unione europea, 115 mila soltanto l'anno
scorso. 115 mila nuove cittadinanze soltanto l'anno scorso.
Allora, se fossimo il Paese che ne concede di meno, io potrei
capire che qualcuno sollevi delle obiezioni e dica: "Ma, guardate,
noi siamo quelli che ne concedono di meno, quindi ci deve essere un
problema", invece l'immigrazione continua a essere anche eccessiva,
per quanto ci riguarda, ma questa è una valutazione, continua a
essere ovviamente costante, i numeri sono in costante aumento, e
anche gli studenti frequentano tranquillamente le scuole e non
hanno impedimenti di sorta.
Le cittadinanze facili, e questo è un problema a cui non si
pensa mai, sono un danno per chi invece ha il desiderio di
integrarsi e sentirsi cittadino sul serio, come ha giustamente
spiegato... Lo so che adesso provocherò un moto di disdegno nelle
colleghe, e non solo nelle colleghe, ma insomma le colleghe sanno
bene che la pensiamo in maniera diversa rispetto a loro. Come ha
spiegato bene il generale Vannacci, se domani andassi in Arabia
Saudita e facessi cinque anni di scuola lì, di certo non mi
sentirei arabo. Penso di poter parlare a nome tutti.
Io ho lavorato per sei mesi in Egitto, ho imparato anche delle
parole di arabo, parlavo arabo o in parte con il personale locale,
ma non mi sento arabo nella maniera più assoluta e ovviamente non
mi sarei mai permesso di immaginarmi cittadino di quel Paese.
Certo, è ovvio che questo si contrappone un po' a quelli che
vorrebbero modificare la norma. Voi scrivete lo
Ius Soli
,
"andiamo verso il modello dello Ius Soli",
Ius
qualsiasi
cosa,
Ius Scholae
; in realtà io immagino che molti
esponenti, non soltanto voi, ma soprattutto chi con le cooperative
che accoglievano gli immigrati ci faceva un sacco di grana, al
punto che addirittura si diceva che con gli immigrati si guadagnava
più che con la droga, probabilmente vorrebbe l'applicazione dello
Ius Oculi
, cioè nel momento in cui io vedo le coste italiane
sono già italiano.
Sarebbe lo strumento più efficace per mantenere le simpatiche
cooperative che, per puro spirito di disponibilità e non certo di
lucro, preferirebbero avere questo sistema qui: lo prendiamo, hai
visto le coste? Cittadinanza per tutti.
Chiudo con una riflessione che io non posso non condividere, che
non è mia, ma vi leggerò tra poco di chi è.
"La cittadinanza italiana deve rimanere un obiettivo da
conquistare attraverso un impegno e dedizione piuttosto che un
diritto automatico.
La mia esperienza mi ha insegnato l'importanza di rispettare
questo processo, poiché solo attraverso un'integrazione profonda si
può realmente comprendere cosa significhi essere italiani".
Parole di buon senso di Claudiu Stanasel, ragazzo romeno, e
Consigliere comunale, nonché Presidente del Consiglio comunale
della Lega a Prato.
Presidente -
Consigliere Padovani, ne ha facoltà.
Padovani (FP-PD) -
Grazie alle colleghe per darci la
possibilità di parlare di un tema importante come lo
Ius
Scholae
.
Inizierei con il dire che lo Ius Scholae non è un regalo di
cittadinanza, né una via semplificata e superficiale per ottenere
diritti, ma un'opportunità basata sull'impegno, sulla crescita e
sull'appartenenza.
Lo Ius Scholae, infatti, propone che i ragazzi e le ragazze,
figli di genitori stranieri ma cresciuti in Italia, e che abbiano
completato almeno cinque anni nelle nostre scuole, possano
acquisire la cittadinanza italiana.
Stiamo parlando di giovani che, nella maggior parte dei casi,
sono nati o arrivati in Italia da piccoli, che parlano l'italiano
come lingua madre, che frequentano scuole italiane, che tifano per
le nostre squadre, che condividono ogni esperienza e passione con i
loro coetanei italiani.
In altre parole, ragazzi e ragazze che sono italiani nei fatti,
e qui mi verrebbe da chiedermi perché al Presidente dell'Argentina
Milei si concede la cittadinanza seduta stante, mentre a queste
ragazze e a questi ragazzi no, ma, evidentemente, nel favoloso
mondo di Meloni funziona così.
Qui io voglio invitare tutte e tutti a provare a pensare come
sarebbe per voi crescere in una terra che sentite vostra in tutto e
per tutto ma nella quale siete considerati ospiti, a volte
addirittura ospiti indesiderati.
Provate a pensare al senso di estraneità e di esclusione che ne
deriva, un sentimento che spesso alimenta frustrazione, smarrimento
e insicurezza.
Ecco, con lo Ius Scholae possiamo dare a questi giovani ciò che
meritano, un senso di appartenenza concreto, riconosciuto dalla
legge. Si tratta di un riconoscimento di diritti, di
un'integrazione vera, che permetterebbe loro di sentirsi finalmente
partecipi della società italiana senza riserve o barriere.
Lo Ius Scholae non rappresenta però solo un importante e giusto
atto di integrazione, ma anche un importante riconoscimento dal
punto di vista educativo e sociale.
Riconoscere la cittadinanza a chi completa un ciclo scolastico
in Italia significa anche valorizzare il nostro sistema educativo
come spazio di crescita civica e culturale. La scuola, infatti, non
è solo un luogo di istruzione, ma il primo vero spazio di
integrazione e confronto, dove si formano cittadine e cittadini
consapevoli, aperti al dialogo e al rispetto delle diversità.
Infine, concedere la cittadinanza a chi vive e studia in Italia
sin da piccolo significa costruire una società più coesa e
inclusiva, una società che non lascia nessuno indietro e che
valorizza le differenze come una ricchezza.
I nostri giovani e le nostre giovani, indipendentemente
dall'origine dei loro genitori, sono il nostro futuro, non
riconoscerli come italiane e italiani significa privarci del loro
talento, della loro energia e del loro contributo.
In conclusione, lo Ius Scholae è un investimento nel futuro del
nostro Paese, è una scelta di inclusione e di giustizia sociale.
Dare cittadinanza a chi già vive, studia e cresce come italiano è
un diritto per loro, ma anche un dovere per noi, per costruire
un'Italia migliore, più giusta e realmente unita.
Presidente -
Consigliere Marquis, ne ha facoltà.
Marquis (FI) -
Questo è un tema di cui si sta dibattendo
molto in quest'ultimo periodo e quindi di grande attualità in una
società che sta evolvendo rapidamente.
Per noi è un tema serio, quello dei diritti, ma va trattato con
un quadro valoriale preciso di riferimento.
Va attualizzata la normativa che lo disciplina, anche in virtù
delle dinamiche demografiche del Paese, sempre con una visione
inclusiva. Però, per quanto ci riguarda, occorre essere
consapevolmente italiani per essere cittadini italiani e non
bisogna ricondurre questo a una pratica di carattere
amministrativo.
È questo lo spirito per cui non condividiamo la proposta che è
stata presentata dalle colleghe, ci vede distanti
nell'impegnativa.
Non entriamo nel merito di quelle che sono le questioni
affrontate a livello di premesse, sulle quali ognuno potrebbe fare
delle proprie valutazioni, ma proprio per questa ragione, per il
fatto che questo è un tema di grande importanza in questo momento
nel nostro Paese, Forza Italia ha presentato una proposta sul tema
della cittadinanza che si chiama
Ius Italiae
. É una proposta
che è stata sottoposta al tavolo degli alleati per fare delle
valutazioni perché, come è giusto che sia, ogni partito, ogni
componente ha una sua declinazione, ha delle sue visioni che
possono avere delle sfumature leggermente diverse sotto ogni
profilo.
In sostanza, la nostra proposta prevede che se uno straniero è
nato in Italia, o per lo straniero che arriva entro il compimento
del quinto anno di età, che poi risiede ininterrottamente per dieci
anni in Italia e deve frequentare con profitto - è qui la
differenza rispetto alla vostra proposta - le classi della scuola
dell'obbligo, dieci anni di scuola per ottenere eventualmente la
cittadinanza a 16 anni, qualora il genitore inoltri la richiesta;
diversamente, deve poter aver diritto a presentare la sua richiesta
al compimento del diciottesimo anno.
Questo vogliamo sottolinearlo con grande attenzione: non si
tratta di regole permissive per favorire l'immigrazione illegale
nel nostro Paese, le regole che noi vediamo devono corrispondere a
serietà in termini applicativi di questi concetti.
Essere cittadini italiani è una cosa seria, pertanto occorre
conoscere - colleghe - l'italiano, la storia, la geografia
italiana, la Costituzione e l'educazione civica e riteniamo che non
possano essere queste acquisizioni che si possono fare con una
partecipazione di 5 anni in una scuola italiana, perché, per essere
italiani nei fatti, bisogna riconoscersi nella cultura del paese,
bisogna riconoscersi nella cultura, lo sottolineo, e non è
possibile acquisire la cultura di un paese con 5 anni di presenza
in un percorso scolastico.
La nostra proposta prevede anche delle riduzioni per quanto
riguarda le attese, perché adesso ci sono anche dei problemi
procedurali sulle iniziative, bisogna evidenziarlo che bisognerà
prendersi in carico.
In definitiva, il nostro posizionamento politico l'abbiamo
sottoposto agli alleati, è una proposta che riteniamo che sia seria
su questo argomento e come tale vada trattato: non si può fare
della demagogia o basarsi su delle ideologie che sono poco
attinenti a quella che è poi la realtà concreta che dobbiamo
affrontare tutti i giorni.
Noi non ci sottrarremo dal trattare quest'argomento, ma su
determinate basi che devono corrispondere all'inclusione sociale
delle persone, e su questo siamo pienamente d'accordo, ma deve
essere un'inclusione che si basa sul presupposto dell'integrazione
e del sentirsi veramente italiani. Questo lo si può solo ottenere
attraverso un percorso di crescita nelle scuole che sia eseguito
con profitto.
Per queste ragioni, il nostro voto non sarà di condivisione
della proposta che è stata presentata.
Presidente -
Consigliere Di Marco, ne ha facoltà.
Di Marco (PA) -
In una società multietnica e
multiculturale come quella italiana è necessario porre la più
attenta cura ai temi dell'integrazione e dell'inclusione sociale,
per fare in modo che vengano garantiti gli stessi diritti civili a
tutta la popolazione residente.
I diritti su cui ci concentriamo con questa mozione sono quelli
relativi al riconoscimento della cittadinanza per i minori
stranieri, nati e cresciuti in Italia. Tema di cui si è fatto un
gran parlare in seguito ai diversi progetti di riforma basati sui
principi dello
Ius Solis
e dello
Ius Scholae
.
Al presente, la cittadinanza italiana si acquisisce
automaticamente secondo lo
Ius Sanguinis
, cioè per
discendenza e filiazione, se nati o adottati da padre o madre
italiani, mentre per gli stranieri nati in Italia la legge prevede
che divengano cittadini solo se residenti legalmente e senza
interruzioni nel nostro Paese dalla nascita e fino ai diciott'anni,
unicamente previa richiesta diretta presentata dall'interessato
entro un anno dal compimento della maggiore età.
La normativa nazionale che fissa questa, come tutte le altre
disposizioni in materia di cittadinanza, è la numero 91 del 5
febbraio del 1992, una legge che, in ragione dei suoi oltre 30 anni
dall'entrata in vigore, certamente non risponde più alle necessità
di un contesto che ha subìto in questo lungo lasso di tempo dei
profondi cambiamenti di natura sociale, culturale, demografica ed
economica, a seguito del massiccio aumento dei flussi di migranti e
rifugiati che ha interessato l'Europa e in particolare
l'Italia.
Mentre ancora si dibatte, con toni accesi, sulla questione dei
migranti, sui salvataggi in mare, sul ruolo delle ONG, sui centri
di accoglienza nel nostro Paese ormai al collasso e su quelli
allestiti in Albania che, con chiara evidenza, non possono che
definirsi complessivamente, alla luce dei recenti fatti, come un
progetto fallimentare, la questione della cittadinanza è tornata al
centro dell'attenzione politica negli ultimi mesi, dopo che è stata
già affrontata in Parlamento e si è successivamente arenata per
motivi vari e diversi, tra cui senza dubbio l'estrema difficoltà di
conciliare le posizioni espresse sulla materia dai diversi
schieramenti politici; il tentativo da parte di alcuni di
confondere a fini strumentali e propagandistici la questione della
cittadinanza con quella della gestione dell'immigrazione; e la
mancata volontà di trovare una soluzione il più possibile
condivisa.
La mozione oggi portata alla nostra attenzione ci permette di
discutere in quest'Aula di una delle ipotesi di riforma della
normativa relativa alla cittadinanza, quella che vede come suo
cardine il principio dello Ius Scholae, un principio secondo cui la
cittadinanza italiana viene ad essere riconosciuta a tutti i minori
stranieri nati in Italia o qui arrivati entro il dodicesimo anno di
età, che risiedono legalmente e senza interruzioni nel nostro Paese
e abbiano compiuto un percorso scolastico in istituti italiani di
almeno 5 anni.
Dico subito che, come Gruppo consiliare di Pour l'Autonomie,
diamo il nostro pieno appoggio a una riforma che vada in questa
direzione; una direzione che riteniamo coerente e necessaria per un
Paese che voglia definirsi civile e rispettoso dei diritti della
sua popolazione e voglia costruire una società equa e solidale;
nonché opportuna e indispensabile a risolvere quella che, ad oggi,
è una problematica che interessa un numero rilevante di giovani
stranieri residenti in Italia.
Vado di seguito a esporre brevemente le ragioni che sono il
fondamento di questo nostro convincimento.
In primo luogo, la normativa attualmente vigente in materia di
cittadinanza relega i minori stranieri a uno
status
civile
diseguale rispetto ai loro coetanei italiani. Uno status di
italiani, di fatto, ma non di riconoscimento giuridico,
evidentemente contraddittorio dato che impone loro degli obblighi,
tra cui quello scolastico, ma altresì li priva del godimento dei
benefici e delle opportunità derivanti dall'essere cittadini
italiani, uno per tutti l'accesso alle borse di studio - e vorrei
ricordare al collega Manfrin che questa è una mozione su una legge
nazionale, non su una legge regionale.
In secondo luogo, si tratta di minori che essendo nati e
cresciuti in Italia, parlano la nostra lingua, spesso con le
inflessioni dialettali tipiche delle regioni di residenza,
partecipano alle quotidiane attività scolastiche, sportive e
relazionali, e sono perfettamente integrati nel nostro tessuto
sociale in cui stanno costruendo il loro presente e, in
prospettiva, il loro futuro. E hanno quindi acquisito nel tempo la
nostra cultura e il nostro stile di vita, magari combinandoli con
quelli dei paesi di origine dei loro genitori, ma più spesso
entrandoci in conflitto, come purtroppo ci ricordano dolorosi fatti
di cronaca che sono successi, senza che la normativa italiana
sappia aiutarli nel difficile e complesso percorso di reale
inclusione, che passa necessariamente attraverso il loro
riconoscimento quali cittadini italiani.
In ultimo, ma non meno importante, se il vero significato della
cittadinanza sta nel riconoscersi profondamente nel proprio Paese,
è indubbio che proprio in virtù degli studi intrapresi e dei
rapporti intessuti con la collettività, questi minori abbiano
sviluppato un senso di identità fortemente connesso con
l'appartenenza all'Italia. Eppure si ritrovano ancora nella ben
difficile posizione di essere considerati stranieri nel nostro
Paese, ma se per questo "stranieri" anche nella patria originaria
della famiglia, vivendo così in una specie di limbo che, di fatto,
li discrimina ingiustamente e immotivatamente rispetto al resto
della giovane e giovanissima popolazione italiana con cui hanno in
comune gli stessi sogni, le stesse aspirazioni, le stesse speranze,
e la stessa volontà di partecipare attivamente alla vita sociale,
lavorativa, economica e politica di uno Stato che percepiscono e
riconoscono come proprio.
Adesso permettetemi una digressione personale. Tutti, credo,
abbiamo ancora negli occhi le immagini dei nostri atleti su
quell'imbarcazione che ha sfilato lungo la Senna nella cerimonia di
apertura delle Olimpiadi francesi. Ecco, guardando quella scena,
non ho potuto fare a meno di pensare come lo sport stesse dando una
severa lezione alla politica, che stenta ancora a trovare un
accordo su un tema così sensibile per la nostra popolazione. Su
quell'imbarcazione e poi durante le gare, i veri protagonisti sono
stati giovani donne e uomini che, a prescindere dall'etnia di
appartenenza, erano uniti sotto la comune bandiera italiana e dalla
volontà di onorare con le loro vittorie la nostra Nazione. Un
fantastico e vincente miscuglio di etnie provenienti da diverse
parti del mondo, che dimostra come l'Italia sia ormai una comunità
multietnica e fiera di esserlo, nonostante da diverse parti della
politica italiana giungano messaggi controversi, se non di vera
negazione.
Da parte del Gruppo consiliare di Pour l'Autonomie, tali
negazioni e opinioni controverse non hanno ragione di esistere,
come non sussistono, dal nostro punto di vista, tutte le
motivazioni che negli anni sono state opposte all'approvazione di
una modifica della normativa sulla cittadinanza che accolga il
principio dello Ius Scholae.
Anticipando quindi la dichiarazione di voto, il nostro sarà un
voto favorevole a questa mozione e all'impegno che viene richiesto,
nel convincimento che consentire ai giovani stranieri, che già si
sentono italiani, di diventarlo a tutti gli effetti rappresenti al
contempo un atto di civiltà ed un arricchimento per la nostra
società.
Presidente -
Consigliere Jordan, ne ha facoltà.
Jordan (UV) -
Le
Ius Scholae
est un projet de loi
qui vise à accorder la citoyenneté italienne aux enfants immigrés,
nés en Italie ou arrivés en Italie dans leur enfance, à condition
qu'ils aient effectué une période scolaire dans notre pays.
Le Ius Scholae représente une opportunité pour une société plus
inclusive et plus juste. Les raisons de cette affirmation sont les
suivantes: l'Italie est un État fondé sur une valeur de l'égalité,
solidarité et de l'éducation; le Ius Scholae incarne ces principes,
il représente un pas vers l'inclusion et la reconnaissance de ceux
qui, bien ayant vécu et grandi dans notre pays, sont exclus de
cette citoyenneté.
Ce critère n'est pas fortuit, l'école est le lieu où les jeunes
apprennent la langue, la culture, l'histoire et les valeurs de
notre communauté et, en ce sens, il est autant plus important que
le particularisme valdôtain soit présent et valorisé dans notre
système éducatif. Grâce à l'éducation, ils deviennent un outil à
partie intégrante et importante de notre société.
Refuser la citoyenneté à ces jeunes ce n'est pas reconnaître ce
qui sont déjà: des citoyens
de facto
, partageant des rêves,
des expériences et des perspectives avec leurs paires. Or, sans
citoyenneté, ils sont exclus d'un important droit civil et ils
peuvent subir des discriminations qui limitent leur avenir.
Adopter le Ius Scholae ne signifie pas renoncer à la rigueur ou
au respect des règles, ne signifie pas renoncer à nos valeurs et à
notre identité. L'école - et je donne pour acquis le rôle
fondamental et irremplaçable de la famille - est un des principaux
instruments d'éducation aux valeurs de la société, elle ne se
contente pas de transmettre des connaissances, mais elle forme et
doit former des citoyens conscients, capables de vivre ensemble,
dans le respect des autres et de la diversité, dans une société
juste et inclusive.
Par l'enseignement - et c'est ça le plus grand défi -, l'école
doit promouvoir des valeurs encore plus fondamentales, telles que
l'égalité, la solidarité, la responsabilité civique, en donnant aux
jeunes les bases pour contribuer positivement à la communauté.
Adopter le Ius Scholae ne veut pas dire accorder un privilège, mais
signifie valoriser ceux qui, par leur éducation, montrent qu'ils
appartiennent à notre communauté. C'est un investissement dans une
société plus solidaire, capable d'affronter les défis de l'avenir,
en reconnaissant que l'intégration signifie aussi le droit de se
sentir membres d'un pays, le droit et le devoir.
Notre système scolaire apprend aux jeunes le sens de la
citoyenneté: il est le temps que l'État reconnaisse formellement ce
parcours. Ius Scholae n'est pas seulement une question de droit,
mais un acte de justice envers ceux qui vivent, étudient et
contribuent, leur aussi, chaque jour à la croissance de notre
Pays.
Presidente -
Consigliere Chatrian, ne ha facoltà.
Chatrian (UV) -
Innanzitutto vorrei ringraziare le
colleghe che hanno presentato questa mozione e vorrei fare con voi
solo qualche considerazione.
Gli interventi già portati avanti dai colleghi hanno spiegato
molto bene quali sono le esigenze.
Io partirei invece dall'esigenza, forse la più importante per
quanto mi riguarda e per quanto ci riguarda: l'attuale legge sulla
cittadinanza è vecchia di trent'anni, e proprio perché è vecchia di
trent'anni, non fotografa assolutamente più quello che è lo stato
dell'arte di questo Paese. Questa è la prima considerazione, quindi
la fotografia è completamente diversa.
La seconda: sono tantissimi gli alunni e le alunne migratori che
ogni giorno frequentano le nostre scuole, e vorrei mettere in
evidenza due dati a nostro avviso importanti: gli ultimi dati
statistici ci dicono che nelle scuole ci sono quasi un milione di
studenti con cittadinanza non italiana, è l'11% della popolazione
scolastica.
Calcolate che solo il 15,5% delle scuole italiane non registra
la presenza di alunni di origine straniera. Questo è il secondo
elemento.
Il terzo elemento che vorrei mettere in evidenza è che in tutto
questo ci sono delle grandi disuguaglianze; ecco perché, per quanto
ci riguarda, è importante sostenere il percorso, perché oggi questi
ragazzi non hanno delle garanzie o hanno delle garanzie inferiori e
soprattutto ci sono delle importanti disuguaglianze all'interno
proprio del loro percorso.
Questi sono i tre elementi che volevo mettere in evidenza,
tant'è vero che probabilmente i colleghi del PD o direttamente il
Presidente della Regione proporranno una piccola modifica alla
mozione che è stata presentata dalle colleghe Minelli e Guichardaz,
proprio con l'obiettivo nostro che è quello di sostenere
politicamente il percorso per raggiungere quest'obiettivo che va in
una società, che ogni tanto vogliamo dire moderna, che guarda
avanti e che è mutata rispetto a trent'anni fa, solo a ridurre
sicuramente le disuguaglianze che oggi ci sono all'interno del
nostro Paese.
Presidente -
Consigliere Aggravi, ne ha facoltà.
Aggravi (RV) -
Per fare alcune brevi considerazioni ed
esprimere la posizione di voto del gruppo di Rassemblement
Valdôtain, nell'attesa, se ho capito anche di capire quale può
essere l'emendamento che verrà proposto dai banchi del Governo.
Abbiamo letto con interesse già da un po' di tempo, perché è una
di quelle mozioni che è stata reiterata, i contenuti della proposta
delle colleghe di PCP.
Abbiamo voluto ascoltare anche con interesse quelli che sono
stati gli interventi nell'ambito del dibattito che si sta
sviluppando.
Consentitemi una battuta e una considerazione: quante certezze
io ho sentito da una parte e dall'altra, nel senso che la prima
domanda che io mi sono posto, leggendo in particolare
l'impegnativa, è: sì, ma quale
Ius Scholae
? Cioè quale, nel
dettaglio, proposta di legge, con che modalità, in che termini e
quant'altro?
Perché, lo sappiamo, le mozioni necessariamente sono stringate e
sintetiche però, ripeto, c'è chi ha molta più certezza rispetto ai
nostri dubbi.
Lo dico anche in termini di semplificazione, è facile
semplificare da parte di chi dice no e da parte di chi dice sì.
Ripeto, c'era anche chi parlava di blocco navale, ha ben fatto
qualcuno, non mi ricordo se il collega Di Marco che ha detto: "Non
confondiamo il tema della cittadinanza con il tema della gestione
dell'immigrazione", è una situazione un po' diversa e un po'
complessa.
Mi viene anche da dire: spesso la gestione dell'immigrazione si
può risolvere o all'australiana con il
no way
- non vedo il
collega Manfrin, ma penso che sia un cultore di politiche di
gestione dell'immigrazione e sappia che cosa sto dicendo-, quindi
in maniera drastica e decisa, oppure con strumenti di diversa
natura, e anche chi di propaganda dice di averli applicati, in
realtà a oggi non ha definito delle politiche che permettessero una
gestione ordinata e corretta dei flussi dell'immigrazione, perché
questo oggi è un dato di fatto, vediamo che cambiano i governi, ci
sono varie intenzioni, parlo in particolare di quello nazionale,
perché stiamo parlando di un tema
à la une
della politica
nazionale.
Ci sono anche delle proposte depositate in Parlamento che
possono essere considerate di interesse sul modo di gestire lo Ius
Scholae, ma io credo che in realtà un po' tutti qui oggi abbiano
parlato del tema facendo finta, in realtà, e volendo parlare di
politica. Perché Agatha Christie diceva: "Un indizio è un indizio,
due indizi sono una coincidenza, ma tre indizi fanno una prova".
Allora forse oggi siamo a due indizi che sono una coincidenza,
ovvero abbiamo già vissuto la scorsa settimana il bilancio, non
sappiamo in che termini... Ecco, il collega Cretier è un cultore
come me di Agatha Christie e mi fa vedere il cartello, quindi
condividiamo qualcosa. E da quei banchi è arrivato qualcosa di
sinistra, noi spesso l'abbiamo detto: "Dite qualcosa di
sinistra".
Io non so se c'è una prova, ma siamo a una coincidenza, perché
siamo alla seconda, poi non so quale sarà la terza, non so se
questa è una compensazione natalizia che la maggioranza vuole dare
all'ala di sinistra o progressista della sua maggioranza, però
oggettivamente a me un po' sembra, e se voi vi accontentate di
questo, sono ben contento ed è giusto che sia così perché, ripeto,
sono dichiarazioni di principio, tra l'altro anche il fatto di
attivarsi attraverso i Parlamentari valdostani... voglio vedere poi
quale può essere la posizione della stessa senatrice, quindi magari
l'emendamento che ha annunciato il collega Chatrian sarà
dirimente.
Però il tema è questo: a me sembra tanto che questa scelta,
soprattutto espressa dalla maggioranza, sia una scelta più di
natura politica che poi alla fine non impegna, e cerca soprattutto
di depotenziare la giusta schermaglia politica - e ne do atto -
delle colleghe di PCP, che invece pongono questo tema che è tutto
un cavallo di battaglia, giusto dell'area progressista, e che in
questo caso vede, guarda caso, alla loro destra per assurdo, però
questa oggi è la seduta, un contentino da parte dell'ala
progressista della maggioranza che domani o oggi potrà dire:
"Abbiamo votato qualcosa di sinistra".
Noi siamo ben contenti per voi, siamo ben contenti che abbiate
ricevuto questa compensazione, secondo noi ci sono altre cose che
andrebbero fatte, e il tema della cittadinanza, come il tema della
gestione dell'immigrazione, andrebbe finalmente gestito nel senso -
e questo lo dico a livello nazionale e lo dico a chi ha
rappresentanti a livello nazionale - che è inutile annunciare
blocchi navali o è inutile annunciare la politica delle porte
aperte se poi, in realtà, il problema si presenta.
In realtà è un problema che di politico forse ha un po' meno di
quello che pensiamo, in realtà è un vero problema di natura pratica
ed è anche un problema umanitario e sicuramente - come qualcuno ha
ricordato - per certi gruppi di interesse, anche un gran business,
e questo - al di là di come la si pensi - sappiamo che le storture
sono dietro l'angolo.
Per quello che riguarda il posizionamento del gruppo di
Rassemblement Valdôtain, ripeto, magari noi passeremo per quelli
che hanno tanti dubbi, ma meglio avere un dubbio in più che una
certezza che ci porta sulla strada sbagliata.
Detto questo, noi ci asterremo, guarderemo ancora e ascolteremo
con interesse il dibattito che si svilupperà, capiremo anche
effettivamente da parte del Governo quale sarà l'emendamento, ma
dubito che farà cambiare il nostro posizionamento. Non lo so, io
guardo al Presidente perché il collega Chatrian ha annunciato
sostanzialmente l'arrivo di un emendamento dirimente che cambi.
Insomma, un po' tutti stanno giocando a presidiare l'ala
sinistra, forse anche all'interno dell'Union Valdôtaine.
Bonne chanche et bon vote
.
Presidente -
Consigliere Distort, ne ha facoltà.
Distort (LEGA VDA) -
Stiamo trattando evidentemente una
mozione fortemente politica, perché esprime la visione e la
necessità di esporre la propria visione politica, la propria
visione ideologica. Nel 2017 la battaglia era stata per lo
Ius
Soli
ed è stata persa.
Adesso, nell'ottica del "Non hai vinto, ritenta", la battaglia è
per lo
Ius Scholae
.
La battaglia, come è già stato detto, ma rafforzo, è la presunta
difesa dei diritti.
L'attenzione della sinistra è sempre e solo sui diritti, mai sui
doveri, che sarebbero minati da una grande ingiustizia. Questa è la
formula della manipolazione mentale di cui, permettetemi, la
sinistra è maestra, e lo dico anche con un certo senso di
complimento, e lo è in quanto parte integrante di un sistema
universale di controllo del pensiero, il
mainstream
del
meticcio e multietnico.
Un mainstream che ha raccolto e raccoglie normalmente l'adesione
della sinistra, e su questo io chiaramente sto dicendo qualcosa che
non è di sinistra e che è diverso dalla visione della sinistra, ma
in realtà quello che mi stupisce di più, anzi, l'unica cosa che mi
stupisce non è che voi di sinistra abbiate questo posizionamento
ideologico, quello che sinceramente oggi mi stupisce è lo
schieramento a sinistra dei rappresentanti della cosiddetta forza o
delle cosiddette forze autonomiste.
Gli interventi del collega Di Marco, del collega Jordan, del
collega Chatrian esprimono proprio una chiarezza cristallina; se
prima, se fino a oggi poteva valere l'ipotesi più o meno credibile
del
ni droite ni gauche
, oggi le forze autonomiste hanno
dichiarato che questa formula è rottamata.
Le forze autonomiste hanno dichiarato, con gli interventi
chiarissimi in Aula, di essere schierati con il mainstream
progressista del pensiero meticcio, del progetto di società
meticcia e multietnica.
Bene, è arrivato il momento di fare chiarezza, avete fatto
chiarezza, quindi adesso si sa perfettamente che posizione politica
avete e si capisce ovviamente ancora di più il fatto che la
maggioranza prosegua, ormai da quasi 5 anni, in allineamento
perfetto, in simbiosi con la sinistra.
Questa sinistra secondo la quale bisogna mettere fine a una
grande ingiustizia. E lo avete detto anche voi, autonomisti, nei
vostri interventi; ma di quale ingiustizia si sta parlando? Nessun
diritto è negato ai minori stranieri che vivono in Italia: godono
degli stessi diritti, delle stesse libertà, usufruiscono degli
stessi servizi dei bambini italiani, senza discriminazioni e
limitazioni. E secondo quanto prevede attualmente la legge,
raggiunta l'età di 18 anni, come è stato detto, se risultano
risiedere stabilmente in Italia, hanno facoltà di scegliere se
mantenere la cittadinanza dei loro genitori, tra l'altro figure mai
emerse in questo dialogo e in questa visione. Se mantenere la
cittadinanza dei loro genitori, della famiglia di origine, che
magari avrà anche un certo significato, immagino, per qualcuno; è
chiaro che bisogna avere una visione di famiglia, bisogna avere un
concetto valoriale di famiglia per capire anche il senso di questo
rispetto delle radici di provenienza di una persona. Oppure
sceglieranno se diventare cittadini italiani, e hanno due anni di
tempo per decidere cosa fare.
"Italia prometti che potrò andare al voto, potrò andare a
votare" era uno degli
slogan
che venivano usati da questi
vari raggruppamenti di sinistra a sostegno di questa proposta di
legge.
Gli italiani maturano il diritto al voto con la maggiore età,
allo stesso modo il giovane straniero, che al compimento di
diciott'anni sceglie la cittadinanza italiana, acquisisce il
diritto di votare e inoltre quello di candidarsi e ricoprire
cariche pubbliche ed elettive.
Ora, forse l'unica modifica che potrebbe avere senso è di tipo
amministrativo, sui tempi di raggiungimento di questo
iter
,
di applicazione di questo iter; mi sembra, tra l'altro,
dall'intervento del collega Marquis, che lo
Ius Italiae
vada
esattamente in questa linea, proprio di semplificare, di abbreviare
questo rito, nel momento in cui si sono assolti questi
requisiti.
Dal punto di vieta legislativo, non c'è nessun diritto negato ai
minori stranieri, per contro - e vorrei riflettere invece su
quest'aspetto, che non è minimamente emerso dagli interventi svolti
da sostenitori di questa visione di legge -, l'acquisizione della
cittadinanza italiana in minore età, per decisione dei genitori,
come vorrebbe lo Ius Scholae, è un'imposizione che il bambino
subisce. Nella nostra visione, che è aperta al senso di libertà,
questa è un'imposizione.
Potrebbe, tra l'altro, generare dei problemi, oltre che
dispiacere al ragazzino adulto.
La proposta di legge dello Ius Scholae prevede quindi che,
compiuti diciott'anni, l'interessato acquisisce in automatico la
cittadinanza, alla quale potrà rinunciare solo facendone domanda e
purché abbia diritto a un'altra cittadinanza, quella originaria o
un'altra perché, in caso contrario, diventerebbe un apolide.
Questo tema mi sembra che non sia minimamente uscito negli
interventi.
Mi chiedo allora quale sarebbe, a questo punto, il vantaggio
dello Ius Scholae?
Il collega Chatrian ha ribadito "Oltre un milione di giovani
sono ancora senza cittadinanza", è esattamente papale papale la
protesta della sinistra che ha imboccato il collega Chatrian.
Invece una cittadinanza questi giovani ce l'hanno, è quella dei
loro genitori, e dal momento che questo non comporta privazione di
diritti, discriminazione, esclusione dai servizi di cui godono i
bambini italiani, è davvero difficile concordare sull'urgenza di
una legge che riconosca ai minori stranieri un diritto automatico
alla cittadinanza italiana, acquisibile frequentando dei corsi
scolastici per 5 anni senza che questo cambi qualcosa nella loro
vita.
Per inciso, faccio presente un fatto che in una società normale,
dove si pensa in modo normale, dove non si deve per forza
schierarsi a favore di un mainstream progressista, esiste una
situazione che è quella delle attività professionali.
Immagino i professionisti, architetti, ingegneri, medici,
commercialisti, dopo che hanno svolto un percorso di studi
universitari di 5 anni, sostenuto tutti gli esami relativi alla
materia specifica che forma proprio queste figure a svolgere la
loro professione, diventano dottori in architettura, in
giurisprudenza, ma non automaticamente diventano architetti,
ingegneri, insomma iscritti a un ordine professionale o un albo
professionale.
In un paese normale, è previsto che questi 5 anni di formazione
scolastica non siano sufficienti, ma devi dare prova di essere in
grado di svolgere la professione.
Questo succede in una visione normale delle cose. 5 anni di
formazione universitaria non sono sufficienti per entrare a far
parte di diritto e automaticamente in un ordine professionale e
svolgere ed esercitare la professione.
Questo mi sembra cominci a far riflettere, perché questa
riflessione è fondamentale, perché allora non stiamo parlando di un
percorso logico, stiamo parlando di una visione ideologica, e tra
l'altro, a proposito di ideologia, lo Ius Scholae si basa su di un
pregiudizio razzista, cioè la nazionalità italiana dovrebbe essere,
secondo questo pregiudizio razzista, più ambita, più desiderabile,
più prestigiosa rispetto ad altre cittadinanze e che potersi
presentare al mondo come italiani sia meglio che farlo da
marocchini, da albanesi o da nigeriani.
Questa è la visione della sinistra contenuta nello Ius
Scholae.
O si tratta di pregiudizio razzista, o si tratta di sminuire il
concetto di cittadinanza,
des deux l'une
, o l'una o
l'altra.
Questa visione ideologica non ci rappresenta minimamente e il
nostro voto alla mozione sarà contrario.
Presidente -
Ci sono ancora diverse prenotazioni. Vi
proporrei, visto che la discussione continuerà, di fare adesso la
pausa e di riprendere tra 10 minuti. I lavori del Consiglio sono
sospesi.
La seduta è sospesa dalle ore 11:37 alle ore 11:54.
Bertin (Presidente) -
Riprendiamo i lavori. Siamo al
punto n. 4.02 all'ordine del giorno, in discussione generale sulla
mozione. Si era prenotato il consigliere Perron. Invito i colleghi
a prendere posto per iniziare il resto della discussione generale.
Consigliere Perron.
Perron (LEGA VDA)
- Per mozione d'ordine: chiediamo il
controllo del numero legale.
Presidente
- Consigliere Segretario, per procedere
all'appello. Procediamo all'appello.
30 Consiglieri presenti: abbiamo il numero legale, possiamo
procedere. Si rera prenotato già in precedenza il consigliere
Perron: ha facoltà di intervenire, siamo sempre in discussione
generale. A lei la parola.
Perron (LEGA VDA) -
Un ritorno un po' a rilento, mi ha
fatto tornare ai tempi della scuola, quando dopo gli intervalli non
tornava più nessuno. E proprio di scuola stiamo parlando, quindi le
mie saranno considerazioni su quanto ho sentito finora. I miei
colleghi hanno già esplicitato in realtà molto bene tutte le parti
più teoriche e le nostre motivazioni.
Io penso che, quando si parla di scuola, sarebbe bello che
qualcuno vedesse ogni tanto le situazioni nelle scuole, le
situazioni nelle classi multietniche (personalmente, ne ho avute
parecchie) e quindi si facesse un po' contezza di quello che si
ritrovano ad affrontare spesso gli insegnanti in situazioni che
sono palesemente difficili.
Ora, un certo campanilismo fa parte dell'essere umano, forse
sessant'anni fa litigavano perché c'era quello di Châtillon contro
quello di Saint-Vincent, quello di Valtournenche contro quello di
Cervinia. Sono dinamiche già viste, ma quando si ha una classe dove
(e mi è capitato) sono i ragazzi di origine marocchina che si
insultano con quelli che sono di origine albanese, i quali
insultano quelli che sono rumeni, i quali rimbalzano sul valdostano
definendolo in certi modi rurali, e i quali poi rimbalzano verso i
ragazzi calabresi che a loro volta se la prendono col tunisino che
difendeva il marocchino.
Tutti questi giochi di sponda io li ho personalmente visti, li
ho personalmente gestiti, posso dire che non è sempre facile. Posso
dire che una società multietnica è decisamente più conflittuale
delle società con un
plafond
più omogeneo.
Non capisco onestamente... qui farò un po' di domande, perché va
bene la dialettica politica, va bene raccontarla e leggere dei bei
discorsi, va benissimo, però ci piacerebbe capire un po' di
sostanza. Io non capisco il tono così emotivo di chi descrive gli
studenti così depressi e depauperati di ogni diritto a scuola se
non hanno la cittadinanza. Mi piacerebbe che qualcuno che ne ha
parlato, adesso mi pare il collega Chatrian, o meglio Albert
Chatrian, e il collega Jordan... prendo questa parte, mi ricordo
loro; poi a sinistra sappiamo come la pensano e va bene così. Quali
sarebbero i diritti e quali sarebbero le tematiche che a un ragazzo
a scuola vengono tolti? Quali sono i danni che vengono fatti ai
ragazzi a scuola? Le discriminazioni che vengono fatte a dei
ragazzi che non hanno la cittadinanza ma sono dentro la scuola
valdostana o italiana quali sono? Perché, altrimenti, queste frasi
sono delle chiacchiere belle, magari servono a livello elettorale,
ma io vorrei sapere, siccome a scuola ci sono stato e
presumibilmente ci tornerò, cosa manca ai ragazzi che non hanno
cittadinanza quando sono a scuola e sono in una classe gestiti da
dei professori e da una struttura che ne garantisce ovviamente il
funzionamento positivo? Quali sono? Se me li dite sono contento,
aspetto.
Tanto più che poi la cittadinanza, come vi abbiamo detto da
tutte le parti, la chiedono poi a diciott'anni. Ne conosco un sacco
di ex alunni che hanno chiesto la cittadinanza a diciott'anni,
altri che non la vogliono, altri che sono contenti di rimanere con
la cittadinanza marocchina e sono contenti così e vanno via sei
mesi in Marocco, tornano a lavorare e sono contentissimi così.
Dove sarebbe la discriminazione e su quali punti la scuola
discrimina questi ragazzi? Ce lo dovete dire. Se no sono
chiacchiere, chiacchiere elettorali. Va bene, ma restano
chiacchiere.
Poi che sia certo che l'intero Paese deve affrontare il discorso
dell'identità, questo è indubbio; che sia certo che la Regione deve
affrontare il discorso dell'identità, è indubbio. Posso dire che
noi nel nostro piccolo, come Lega, lo stiamo facendo. È un
dibattito complesso di cui si occupano gli antropologi sul tema
dell'identità, è veramente complesso e noi ce ne stiamo
occupando.
Qui chiudo con una battuta e ogni tanto mi vien da ridere perché
sento delle frasi che non hanno molto senso. Capisco che la logica
a volte possa un po' scappare, ma pensate alla polemica sul
generale Vannacci e la pallavolista Egonu. Quando si dice il
generale Vannacci vedo la parte progressista dell'Union che
giustamente arretra...
Intervento fuori microfono di un Consigliere
Qualcuno sì, collega Lavevaz, qualcuno sì dalla sua parte lo fa,
lei dice di no. Qualche nervosismo lo vedo. Prima l'ho sentito, si
evoca il male assoluto e le forze del bene reagiscono nella... ok,
va bene.
Pensate a quel tipo di polemica, se si guardano i giornali, si
riprende... Vedete, ad esempio, un bel titolo "Il caso
Egonu-Vannacci e il falso mito della italianità etnica". Il
generale Vannacci si è reso responsabile di un certo razzismo
perché lega l'italianità al fatto etnico. Spero che mi seguiate, lo
so che sono a volte concetti un po' complicati, ma io sono convinto
che con un buon impegno ce la si possa fare. Sono ottimista. Se da
una parte abbiamo il generale Vannacci che viene considerato il
male assoluto e in qualche modo razzista perché lega l'italianità
all'etnia, bene, cosa si potrebbe dire di chi il tema dell'etnia lo
inserisce anche in Valle d'Aosta? Chi sarà che unisce il tema
dell'etnia all'essere valdostano? Saranno quelli della Lega, gli
identitari della Lega, che dicono una cosa del genere? Saremo noi?
Perché, se vale la proprietà transitiva, se l'etnia è un termine
che non si può più utilizzare chiaramente non lo si può utilizzare
nemmeno in Valle.
Chi è che, ripeto, sul tema valdostano inserisce esplicitamente
la questione etnica? Io leggo lo statuto dell'Union Valdôtaine -
non so se sia stato aggiornato nuovamente, sennò avete tutto il
diritto di correggermi -, che dice "L'Union Valdôtaine è un
movimento politico che si collega ai principi del federalismo
globale, ha come finalità quella di assicurare la crescita e la
vitalità di carattere etnico e linguistico del popolo valdostano;
per servire gli interessi politici, culturali, sociali ed
economici; per promuovere la cooperazione tra le comunità etniche".
Se ce la prendiamo col generale Vannacci che ha usato il termine
etnico, lo dobbiamo discutere anche qua. In realtà, al di là della
polemica, va discusso, perché oggi rispondere alla domanda "chi è
il valdostano?" è complesso e va ridefinito per creare un nuovo
senso di comunità e questa sarà la nostra parte costruttiva in
seguito. Però, colleghi, quando parlate qua dentro - e va benissimo
la dialettica politica - e sostenete delle cose dovreste avere
radici un po' più solide, altrimenti qualcuno si diverte a
tagliarle le radici. Poi per carità, non riuscirà a far seccare la
pianta perché le forze nostre sono minoritarie, però qualche bel
colpo di piccone alla radice storta ve lo diamo.
Presidente
- Consigliera Minelli, ne ha facoltà.
Minelli (PCP)
- Comincio con il chiedere scusa per una
frase che non è stata scritta correttamente dal punto di vista
della punteggiatura nella mozione, il cui significato, peraltro, si
può chiaramente evincere. Certo, se non si vuole farlo, non lo si
fa. Manca un punto e virgola nel secondo comma delle premesse,
laddove si dice "tra cui difficoltà nell'accesso a borse di studio,
punto e virgola, limitazioni nel partecipare a concorsi pubblici e
incertezza riguardo al loro
status l
egale una volta
raggiunta la maggiore età". Nel momento in cui facevamo riferimento
ai concorsi, facevamo ovviamente riferimento a chi gli anni li ha
compiuti, anche perché tutti sappiamo che i minori non possono
accedere a dei concorsi pubblici. Quando però lo possono fare, una
volta diventati maggiorenni, il requisito della cittadinanza
italiana è un requisito che viene richiesto; questo in moltissimi
concorsi pubblici, non so se in tutti, ma anche guardando i nostri,
questo è un requisito che viene richiesto.
Avete detto "a 18 anni si può tranquillamente chiedere la
cittadinanza, qualora si voglia e il problema non sussiste". Non è
esattamente così, perché sappiamo che il percorso è lungo, anche
quello per richiedere la cittadinanza, ma, al di là dei tempi, il
principio su cui abbiamo insistito e continuiamo a insistere è
quello che fa sì che le persone che sono nate o che sono arrivate
da piccole nel nostro Paese  hanno compiuto un percorso, a
nostro avviso è uno degli elementi che possono far riflettere sulla
possibilità di trovare una convergenza su una ipotesi che è diversa
da quella originaria dalla quale noi partiamo.
Dal nostro punto di vista, dovrebbe esistere lo
Ius Soli
.
Sappiamo che questo argomento purtroppo in questo momento storico
non può trovare favore, non può avere gli elementi per diventare
una realtà, quindi si parla di
Ius Scholae
e su questo, lo
abbiamo visto quest'estate, sembrava esserci un'apertura da parte
di Forza Italia. Anche le proposte sullo Ius Scholae sono diverse,
prevedono modalità che sono per qualcuno più ampie e per qualcun
altro più rigide.
Noi abbiamo fatto riferimento al ciclo scolastico dei 5 anni e
alla questione dei minori arrivati entro i 12 anni di età. Ho
ascoltato il collega Marquis che ha, in qualche modo, spiegato di
questa proposta di Forza Italia un po' fantomatica perché deve
essere prima vista dagli alleati. Gli alleati mi sembra che abbiano
detto chiaramente picche, "non ce ne facciamo nulla di quella
proposta", ma quello che mi preoccupa un po' non sono neanche tanto
i due cicli di studio. Tra l'altro faccio presente che a settembre,
durante la discussione di un provvedimento in Parlamento, sono
stati presentati tanti emendamenti sulla questione dello Ius
Scholae, compreso quello che prevedeva i 10 anni di scuola. Sono
stati tutti bocciati, quindi anche dei 10 anni non ce ne facciamo
nulla. Soprattutto si fa una valutazione sul profitto, sul fatto
che essere cittadini italiani non è uno scherzo, non è una
barzelletta, è una cosa importante e credo che tutti quanti
crediamo che la cittadinanza sia una cosa importante. Però si dice
che si devono conoscere, oltre che l'italiano, la storia, devono
conoscere la geografia, l'educazione civica e tutto quanto con
profitto. Ora, il profitto dovrebbe essere un obiettivo che si
persegue a scuola nei confronti di tutti gli alunni e io so per
esperienza sia diretta, ma anche per aver lavorato insieme a tante
altre persone per trent'anni nel mondo della scuola, che c'è questo
obiettivo, che si cerca di tendere a questo obiettivo che è quello
di portare i ragazzi ad acquisire un certo livello di competenze al
termine di un ciclo di studi; parlo del primo ciclo di studi, la
secondaria, la media, per intenderci, alle volte con successo, alle
volte no.
Per esperienza so perfettamente, ve lo posso assicurare, che ci
sono alunni italiani da N generazioni, che possono esibire
pedigree
, e che al termine di un ciclo di studi hanno buone
conoscenze per quello che riguarda la lingua, la storia, la
geografia e l'educazione civica, eccetera, ottime conoscenze, come
ci sono degli alunni che non riescono ad arrivare ad avere se non
un livello minimo accettabile. Qualcuno non ce l'ha e quindi si
deve fermare e deve ripetere.
La stessa identica cosa riguarda gli alunni di origine
straniera, la stessa identica cosa. Pretendere quindi che questi
alunni dopo due cicli completi o forse anche di più, non lo so
perché non è ben chiaro, abbiano acquisito le competenze e abbiano
un buon profitto, magari anche un ottimo profitto, quella sì che è
una discriminante nei confronti degli altri alunni e quindi non mi
convince assolutamente questa questione. Quella è la proposta di
Forza Italia buttata un po' lì, è stato un sogno di mezza estate.
Come spesso succede i sogni restano sogni e sappiamo che - almeno
io credo in questa Legislatura - difficilmente ci si arriverà, però
bisogna spendersi per poterci arrivare.
Come dicevo, lo Ius Scholae dal nostro punto di vista è una
mediazione su una posizione di partenza che è più incisiva, che è
sicuramente più radicale. Però è stato detto "vorremmo capire quali
sono queste famose discriminazioni che si fanno a scuola". Ora, io
non so se avete letto con attenzione il testo, non si parla mai di
"discriminazioni", anche perché sono profondamente convinta che la
scuola, per fortuna, per grazia del cielo e di chi ci lavora, è il
luogo oggi dove ci sono le minori discriminazioni possibili e si
cerca di portare i ragazzi davvero ad arrivare a quella
integrazione a cui tutti aspiriamo. È un lavoro quotidiano. È un
lavoro quotidiano difficile, complicato, in cui dirigenti
scolastici, docenti, personale non docente, famiglie, alunni, si
impegnano per creare quella che - a mio avviso - dovrà essere
l'Italia di domani. Ma ci sono delle complicazioni. Le
complicazioni... sì, è stata citata la questione delle borse di
studio, poi il collega Manfrin ha parlato delle nostre borse di
studio, noi stiamo facendo un discorso che interessa l'intero
Paese, non soltanto la Valle d'Aosta.
Ci sono però delle complicazioni che sono uguali in tutta Italia
e sono per esempio... faccio un esempio molto banale, ma visto che
bisogna farli... Voi sapete tutti benissimo che all'interno del
curricolo scolastico ci sono momenti di lezione frontale e altri
momenti che sono di altro tipo, ci sono uscite didattiche, ci sono
le cosiddette - mi piace ancora chiamarle così, anche se non è il
termine più pertinente - gite scolastiche. In una Regione come la
nostra, per esempio, che è una Regione di frontiera e che favorisce
gli scambi con scuole d'Oltralpe da tantissimo tempo, è una delle
cose che la nostra Regione ha sostenuto in maniera molto
significativa, anche dal punto di vista economico ed è una cosa, a
mio avviso, positiva. Per poter portare degli alunni stranieri che
non hanno la cittadinanza - e sono tanti - all'estero, anche solo
per due o tre giorni, che cosa bisogna fare? È significativo dal
punto di vista di quelle che abbiamo chiamato complicazioni. I
cittadini extracomunitari - è la Polizia di Stato che ci dà le
indicazioni - eccezionalmente per le gite scolastiche fanno
riferimento all'ufficio immigrazione della Questura. Compito
dell'istituzione scolastica è di richiedere l'assenso alla
partecipazione alla gita da parte dei genitori. Questo assenso non
viene portato in Questura, ma viene conservato dalla scuola. C'è
poi un modulo, che è l'elenco dei partecipanti, che deve essere
compilato in duplice copia in tutte le sue parti, intestazione
dell'Istituto, classe di frequenza, durata, destinazione del
viaggio, firma del dirigente scolastico, timbro dell'Istituto,
generalità complete dello studente, fotografie, due. Bisogna fare
un modulo per ogni alunno, per ogni cittadino extracomunitario,
bisogna allegare fotocopia dei passaporti dei genitori del minore,
fotocopia del permesso di soggiorno dei genitori del minore oppure,
nel caso in cui il permesso sia in fase di rinnovo, fotocopia del
permesso di soggiorno scaduto e della ricevuta della richiesta di
rinnovo, due fotografie formato tessera del minore, fotocopia del
passaporto del minore, fotocopia del permesso di soggiorno
individuale del minore. Se il permesso del minore è in fase di
rinnovo di prima richiesta, deve essere presentata la fotocopia
della ricevuta di richiesta, tenendo presente che gli Stati europei
non accettano la ricevuta ma soltanto il permesso di soggiorno in
corso di validità. La documentazione deve essere consegnata
all'ufficio immigrazione della Questura, in alcuni casi è indicato
"almeno 30 giorni prima dell'uscita" e, dopo la verifica della
documentazione, saranno indicati i tempi per il ritiro del nulla
osta. Questa è la procedura che si deve seguire.
Ora è chiaro che tutte le scuole la seguono perché è una norma
di legge e così si deve fare. Sapete anche benissimo - è stato
ricordato da qualcuno nell'intervento - che abbiamo nelle nostre
scuole... in Valle d'Aosta è una percentuale forse un po' più
bassa, ma in alcuni paesi della Valle no, penso per esempio a
Verrès o a Pont-Saint-Martin, ma soprattutto a Verrès, il numero di
alunni stranieri all'interno di ogni classe è un numero molto
significativo. Abbiamo tante nazionalità. Spesso si parla di alunni
marocchini o rumeni, abbiamo alunni che provengono da tante parti
del mondo e ci sono anche delle procedure che riguardano alcuni di
loro che sono anche più complesse. Questo è un esempio di
complicazione, non è l'unico... Una complicazione che le scuole
affrontano di buon grado, ma proprio perché a scuola c'è una vera
volontà di integrazione. Poi ci saranno dei casi, purtroppo, come
spesso accade, di quelle che possono essere considerate delle
discriminazioni, ma a mio avviso sono, per fortuna, nelle nostre
scuole un po' più isolate.
Quello che vorrei aggiungere però è la posizione... Voi dite
"qui adesso si stanno facendo anche delle strumentalizzazioni". Si
sta dicendo che questo è un tema da campagna elettorale. "C'è
qualcuno che deve posizionarsi... qualcuno lo ha sempre detto qual
è la sua posizione, qualcun altro adesso deve trovare una
posizione".
Io non so se è così, io penso piuttosto che qui si tratti di
prendere atto di una situazione che nel corso degli anni è
estremamente cambiata. Nelle nostre scuole oggi ci sono 877.000
alunni stranieri, quasi un milione di alunni stranieri, e abbiamo
anche una popolazione giovane italiana che sta - lo sappiamo, lo
diciamo tutti i giorni - diminuendo. Non possiamo chiudere gli
occhi di fronte a una situazione del genere e qui abbiamo persone o
che sono già nate in Italia e qual è la prima lingua che hanno
sentito parlare nel contesto non strettamente familiare, che è
quella del paese di provenienza, ma come poteva essere per tanti
noi da bambini, non l'italiano, ma il patois, per qualcun altro
poteva essere, per pochi, il francese? Queste persone nel primo
approccio che hanno nella società, parliamo di asili nido, parliamo
di contesti di vario tipo, scuole, biblioteche, sport... che cosa
sentono? Qual è la lingua che imparano? Qual è la loro lingua di
comunicazione? L'italiano. Parlano l'italiano e a scuola studiano
le stesse cose che studiano i nostri figli perché la scuola non fa
dei programmi differenziati. Certo, cerca di fare percorsi
facilitati per chi la lingua la deve apprendere. Vengono messe in
campo un mucchio di risorse. Ci sono proprio le risorse aggiuntive
che l'Assessorato all'istruzione mette nelle scuole per dare la
possibilità di potenziare al massimo le competenze linguistiche
in primis
e poi tutte le altre. Ma di fronte a una
situazione del genere noi ci diciamo che l'Italia del 2024,
l'Italia di oggi, e anche la nostra Regione di oggi, è cambiata
rispetto a quella di 20, 30, 40 anni fa o più, e quindi ci rendiamo
conto che di queste persone, oltretutto andando avanti perché i
bambini crescono, avremo anche bisogno da un punto di vista di una
popolazione in età lavorativa che permetta a questo Paese di
continuare ad avere certi livelli e di non collassare, perché, con
la popolazione vecchia che abbiamo, questo è un rischio.
Di fronte a tutto questo a me sembra che sia di scarso buon
senso opporsi a una misura come quella dello Ius Scholae, che è un
riconoscimento di un percorso già fatto ma che deve portare a un
percorso futuro. Poi sulla posizione dello Ius Soli, io capisco che
ci possano essere delle idee diverse, la mia è chiara, quella di
altri è differente. Ma su una cosa come questa, su cui sembrava
esserci un'apertura anche da parte di una delle forze di governo
che credo non ci sarà perché poi ci sono veti incrociati...
Sappiamo benissimo che la partita si gioca anche su altre questioni
e ci sono elementi di scambio nel panorama politico. Questo però è
uno scambio che è sulla pelle delle persone, più di altri.
Io non so se vi è mai capitato di entrare, ma penso proprio di
sì, in una scuola, in una delle nostre scuole dove ci sono bambini
di tutte le nazionalità. Io ho avuto negli ultimi due anni in cui
ero a scuola una ragazzina che proveniva da un paese africano, mi
pare dal Camerun, e che parlava il patois meglio di tutti i suoi
compagni di classe. A me faceva specie e ero ammirata dal fatto che
ci fosse un livello di integrazione... Dove lo aveva imparato? Un
po' con i nonni, un po' nella scuola dell'infanzia, perché avevano
fatto il Concours Cerlogne, avevano fatto tanti progetti che sono
quelli che la Valle d'Aosta porta avanti.
Dico un'altra cosa: guardate che ci sono degli alunni che
arrivano anche già nella fascia della scuola secondaria di primo
grado, e che quindi non hanno tutto il percorso che è stato fatto
dietro, che hanno una volontà di apprendimento che è sbalorditiva,
in certi casi. Poi ci sono quelli cui non importa niente di
imparare, ma come è prerogativa di tutti i ragazzi di quell'età.
Però a me piacerebbe tanto che qualcuno scendesse un po' nella
realtà e si rendesse conto che ci sono alunni... Mi viene in mente
un'alunna polacca che è arrivata nel mese di marzo della terza
media e che, all'esame di Stato di terza media, ha scritto un tema
di italiano da 9. Io non lo avevo dato, in quell'anno, a nessun
altro se non a uno, quindi è inutile parlare di conoscere con
profitto le materie dell'ordinamento scolastico italiano.
Il profitto deve essere qualcosa a cui si tende, ci deve essere
una scuola in cui si porta tutti a fare il meglio possibile, ma
questo per fortuna gli insegnanti già lo fanno.
La mozione ha un impegno preciso, che è quello che chiede di
attivarsi anche presso i Parlamentari, presso il Governo nazionale,
affinché venga esaminata e approvata una riforma della legge sulla
cittadinanza che includa il principio dello Ius Scholae e non è
stata dettagliata di più, perché sappiamo che ci sono posizioni
diverse, ma se negli emendamenti bocciati a settembre si è
addirittura detto "no" a un emendamento sui 10 anni di Ius Scholae,
altro che i 5 e i minori di 12 anni.
Presidente
- Consigliere Cretier, ne ha facoltà.
Cretier (FP-PD)
- Un breve intervento sul tema della
mozione. Qui, intanto, non si parla di soggetti irregolari e
violenti, ma di coloro che vivono pacificamente e lavorano in
Italia da tempo. Il fatto di frequentare le scuole è proprio uno di
questi obiettivi dello
Ius Scholae
: permetterebbe di
integrarsi, di seguire un percorso di studi in cui la cultura
italiana e il sistema scolastico possono gettare le basi per un
progressivo sviluppo delle conoscenze del soggetto e del suo
inserimento nella società e nel sistema sociale che deve sempre e
comunque rispettare la nostra Costituzione e i suoi articoli, in
particolare l'articolo 2, dove la Repubblica riconosce e garantisce
i diritti inviolabili dell'uomo - sinteticamente - e l'articolo 3
per cui tutti i cittadini hanno pari dignità sociale e sono uguali
davanti alla legge, senza distinzione.
Qui lo Ius Scholae permetterebbe ai regolari di fare una scelta
seria e avere dei diritti e anche dei doveri. Soprattutto in
presenza di una forte volontà di integrarsi, perché impedirlo?
Perché sbarrare la volontà di fare parte concretamente della
cittadinanza italiana, quella a cui si è scelto e si è deciso di
rivolgersi e aspirare a un futuro migliore per sé e per le
generazioni future? Quindi bisogna, in qualche modo, dare la
possibilità di fare un percorso di istruzione e un atto di civiltà
potrebbe favorire in prospettiva anche quel necessario sviluppo di
manodopera richiesto dalle tante imprese e dalle tante associazioni
di categoria che lamentano la mancanza di manodopera stagionale,
avendola in loco con una certa cultura presente per togliere dallo
sfruttamento molti soggetti che nella disperazione possono
rivolgersi ad altre attività per sopravvivere. Credo sia importante
avere un personale acculturato, conoscitore della storia locale,
preparato nei vari settori, che diventerebbe sicuramente una
risorsa locale.
In conclusione, la nostra visione è di sostenere questa mozione
e quindi di votare a sostegno della stessa, pur sapendo che il
Governo nazionale ha altre incombenze e certe dichiarazioni non
danno proprio speranze, probabilmente distratti da altri temi, ad
esempio il ponte sullo stretto e le sue imponenti arcate che,
legate alla dichiarazione del collega della Lega Valle d'Aosta - io
sono capace a pronunciare il nome del gruppo - che ha parlato dello
Ius Oculi
, chiaramente banalizzando, era evidente, però
ricordo che sarebbe possibile vederlo dalle coste africane l'Italia
e quindi attenzione alle proposte che vengono fatte e se devo
scegliere tra l'argomento citato oggi e il pensiero di Vannacci, io
non ho dubbi.
Allo stesso tempo, approfitto per emendare la mozione presentata
dalle colleghe di PCP. Praticamente si tratta semplicemente
dell'impegno: è un invito, il Consiglio regionale, ad attivarsi
anche attraverso i parlamentari valdostani presso il Governo
nazionale e il Parlamento, affinché venga sostenuta una riforma
della legge sulla cittadinanza. Segue papale papale l'altro
capoverso e con questo vi ringrazio dell'ascolto.
Presidente
- Ci sono altri interventi? Siamo sempre in
discussione generale. Assessore Jean-Pierre Guichardaz si è
prenotato, ne ha facoltà.
Guichardaz J. (FP-PD)
- Intervengo per dare il mio
contributo, visto che la scuola è stata variamente tirata in ballo.
Io credo che - al di là del nome
Ius Scholae
, che è il
titolo di questo dibattito sul riconoscimento di una cittadinanza a
ragazzi che, il più delle volte, magari sono nati o sono cresciuti
in Italia, che si sentono completamente italiani - la scuola sia
marginalmente inserita all'interno di questo dibattito che per
alcuni è un dibattito ideologico-politico della sinistra estrema,
quella che vorrebbe includere tutti. Io credo, come è stato detto
anche dai colleghi e dalla collega Minelli, che la scuola, per
quello che posso aver osservato io - anche essendo figlio di
insegnanti, mia moglie è un' insegnante e ho, dalla nascita, potuto
vivere all'interno di un contesto in cui spesso si parlava di
scuola e di come gli insegnanti si atteggiano nei confronti dei
ragazzi -, è proprio l'ultimo dei contesti in cui i ragazzi, di
qualunque origine, non siano integrati, non siano... con sforzi
alle volte suppletivi, perché tanti di questi ragazzi magari
arrivano con delle conoscenze limitate rispetto alla cultura, alla
lingua. Ma gli insegnanti, così come tutto il sistema educativo,
hanno sempre fatto degli sforzi enormi per cercare di includere
tutti, di includere persone straniere, di includere persone
disabili, di includere ragazzi o ragazze di qualunque tipo di
tendenza politica o di altro genere. Io quindi non tirerei in ballo
la scuola come se qui la scuola fosse protagonista assoluta del
dibattito. Non c'entra nulla e non credo neanche - se mi posso
permettere, collega Distort - che ci sia un
mainstream
progressista con progetto meticcio di società multietnica della
maggioranza. Una cosa a cui non avrei mai pensato, ho dovuto
proprio scriverla, ma perché ero piuttosto incredulo rispetto a
questa sua definizione; qua non c'è proprio nessun progetto di
meticciato, eccetera attraverso la scuola, c'è semplicemente il
tentativo - e il dibattito credo si incentri in quello - di non
escludere e di non far sentire isolati dei bambini. Qua parliamo di
bambini che all'interno della scuola vengono accolti, si fanno
degli sforzi enormi per cercare di portarli al pari con i propri
compagni e spesso e volentieri ci si riesce e in alcuni casi, come
quelli citati dalla collega Minelli, addirittura questi bambini
riescono ad avere dei profitti e dei risultati scolastici superiori
rispetto ai loro compagni.
Qui la logica è una logica di integrazione, di inclusione, che
credo vada nella direzione vostra. Non è un razzismo al contrario,
cioè nella direzione anche della destra e della destra estrema che
vede probabilmente all'interno di una società in cui non vi è il
riconoscimento da parte delle persone che ci vivono di una
identità, di una appartenenza, probabilmente il pericolo è che
l'esclusione possa creare poi un'
apartheid
anche pericolosa
dal punto di vista dell'ordine pubblico, della devianza, di
comportamenti a rischio. Il fatto di includere dei bambini, di
farli sentire a tutti gli effetti - poi loro non lo sanno, credo
che non abbiano nessuna cognizione sul significato di cittadinanza,
di
Ius Scholae
, di
Ius Culturae
,
Ius
sportivo... tutto quello che vogliamo - uguali ai propri compagni,
perché la scuola fa uno sforzo enorme, dopodiché però questi
bambini magari non possono iscriversi a una società sportiva,
perché per potersi iscrivere i genitori devono avere comunque la
residenza, quindi non devono essere magari degli immigrati,
clandestini o di altro genere. Alle volte anche se non sei
immigrato clandestino c'è tutto un processo di ottenimento di
residenza che li esclude magari dalla partecipazione all'attività
sportiva. Adesso lasciamo stare la questione delle gite scolastiche
fuori porta, che è un problema anche quello in una Regione come la
nostra che fa dello scambio internazionale con altre Regioni anche
un suo punto di forza.
Il problema, per esempio, delle società sportive è un problema
enorme, che c'è stato anche rilevato dalle stesse società che non
riescono a inquadrare correttamente alcuni bambini come potrebbero
attraverso lo sport, uno perché magari sono dotati e due perché lo
sport, come sappiamo, è comunque un momento di aggregazione e di
inclusione ulteriore; non possono partecipare fintanto che i
genitori magari non hanno risolto la questione relativa alla
propria residenza, perché anche questo è un problema. Lasciamo
stare la partecipazione, poi magari di minorenni, a corpi militari
o addirittura a entrare all'interno di competizioni internazionali
che non possano essere, se non attraverso un processo di
naturalizzazione, che è un processo anche quello piuttosto
complicato, incorporati all'interno, per esempio, di compagini
nazionali di rappresentanza di sport e di vario genere.
Le difficoltà quindi legate alla mancanza di una cittadinanza da
parte dei ragazzi, che parte anche da prima, cioè dalla questione
della residenza, è qualcosa di concreto ed è qualcosa che esiste ed
è qualcosa di problematico.
Voglio solo fare un'annotazione rispetto alle considerazioni del
collega Marquis relativamente alla proposta di Forza Italia sullo
Ius Scholae
che in qualche modo rettifica e pone dei vincoli
ulteriori rispetto a questa proposta che è una delle varie proposte
che da anni si sovrappongono sui tavoli della discussione politica
e sempre magari con un
côté
ideologico. Quando si chiede una
frequentazione di scuola di 10 anni con profitto - lo ha già
accennato la collega Minelli -, noi facciamo una discriminazione
enorme, perché l'obbligo di istruzione in Italia presuppone la
frequenza di 10 anni di scuola senza che questo comporti il
profitto o il merito. Questo è un concetto che la scuola cerca di
portare avanti con tutti gli strumenti possibili e immaginabili,
perché il sistema scuola lavora affinché le persone possano avere
un
curriculum
scolastico che abbia anche degli elementi di
profitto di competenze, oltre che tutta la parte di socialità e
tutta la parte che la scuola ricomprende anche nei propri programmi
di competenze anche extrascolastiche, le famose
soft skill
,
eccetera. Ma quando noi poniamo come condizione 10 anni con
profitto e non lo richiediamo agli italiani, ai cittadini italiani
per i quali è previsto per legge solo ed esclusivamente
l'assolvimento dell'obbligo di istruzione, come 10 anni di
frequentazione di un percorso scolastico con almeno, se non ricordo
male, 75% della frequenza per ogni anno, noi sì che lì facciamo
un'azione che è incostituzionale, a mio modesto parere. È un'azione
che va contro una norma che a questo punto, sì, privilegia i
cittadini italiani. Questo non è un modo, secondo me, per
intercettare un bisogno e lavorare per l'inclusione; perché si
chiede a un bambino straniero di fare 10 anni di scuola con
profitto? 5 anni di elementari, tre di medie e due di superiori,
quindi mai bocciati e mai magari interrotti nel proprio circuito
scolastico? Perché lo si chiede a loro e non lo si chiede, per
esempio, al figlio del collega Distort?
Lei non ce l'ha... Alle volte, quando si fanno delle cose,
magari non si ha la percezione poi di che cosa ricade sui ragazzi,
di quali sono gli effetti che ricadono sui ragazzi.
Questo per dire semplicemente che chi sposta la barra sulla
discussione ideologica non è la sinistra estrema che vuole
meticciare la popolazione italiana facendo chissà quali azioni.
Siete voi al Governo, siete voi che state facendo una politica
migratoria assolutamente consona rispetto ai vostri programmi
operativi. Mi pare di capire che non entri più un clandestino in
Italia, che tutto vada benissimo, che tutto sia perfetto sotto il
profilo dell'ordine pubblico e tutto quanto. Siete voi in questo
momento da quasi tre anni che state facendo la politica migratoria.
Il problema eventualmente non è della sinistra che vuole
meticciare, ma è il problema di un Governo che, da quello che dite,
dalla narrazione che viene fuori, è assolutamente coerente rispetto
al proprio programma elettorale nel momento in cui siete stati
incaricati di governare questo Paese.
Questa è una questione di civiltà, da una parte, ed è anche una
questione proprio squisitamente di integrazione ai fini anche
dell'ordine pubblico, della capacità poi delle persone di potersi
integrare, riconoscere all'interno di uno Stato, e non lo si fa
attraverso 10 anni di profitto scolastico, ma lo si fa attraverso
una uguaglianza formale e sostanziale di questi bambini, perché
parliamo di bambini, non parliamo dei loro genitori, non spostiamo
la barra sugli adulti, sulle persone, sugli immigrati irregolari,
sulle persone che vengono qua. Parliamo di bambini. Il collega Di
Marco l'ha detto chiaramente: parliamo di persone che arrivano qua
e non sanno neanche di cosa stiamo parlando, quando parliamo di
cittadinanza o quando parliamo di Ius Scholae o quando parliamo di
qualunque altro concetto giuridico o politico e ideologico.
Parliamo di bambini che, nel momento in cui sono all'interno di un
gruppo scuola, sono all'interno della loro classe, devono essere
trattati allo stesso modo, devono avere le stesse opportunità, non
devono sentirsi anche se minimamente, visto che la scuola fa lo
sforzo per cercare di far sentire tutti i bambini uguali davanti ai
programmi scolastici o al comportamento degli insegnanti, ma non
possono sentirsi perché la discriminazione proviene non solo
dall'atteggiamento degli insegnanti, ma proviene dalla società
stessa. Questo è un modo per includere i bambini, poi parliamo di
Ius Scholae 5 anni... Non siamo noi che facciamo le leggi, noi al
limite possiamo perorare una causa, è una causa di principio. Il
fatto che dei bambini possano riconoscersi a 360° all'interno e
appartenere e sentirsi parte di un gruppo è anche un modo per
includerli.
Presidente
- Consigliere Sammaritani, ne ha facoltà.
Sammaritani (LEGA VDA)
- Il dibattito ultimamente, con le
ultime dichiarazioni, mi sta addirittura infastidendo perché quando
si vuole a tutti i costi rendere una cosa che è chiaramente
puramente politica e ideologica e poi le si vuol dare una veste di
coerenza, di logicità, si cade in grandissime contraddizioni.
L'esempio, purtroppo, mi dispiace Assessore, lo ha dato lei
adesso. Da un lato si dice che 5 anni bastano perché la scuola
forma, la scuola insegna, la scuola fa e quindi diventi un
cittadino, è giusto riconoscere questo percorso; dall'altra parte
si dice: ma è chiaro che un bambino che magari ha fatto la primaria
da 6 a 10 anni cosa volete che sappia della cittadinanza? Però si
sente un cittadino: chissà come farà? Come cavolo fa a non sentirsi
cittadino italiano e sentire questa discriminazione che subisce se
non sa neanche cos'è la cittadinanza? Veramente, questi discorsi
che non hanno la minima logicità mi infastidiscono.
Facciamo un po' un punto, perché è chiaro che questa questione è
puramente politica e mi stupirei se le colleghe accettassero
l'emendamento proposto, che vuol dire praticamente azzerargli tutto
e non dire niente. Modificare la legge sulla cittadinanza cosa
significa? La restringiamo? La facciamo peggio? Facciamo vent'anni
di permanenza continuativa, con tutti gli obblighi scolastici, con
tutti i voti sopra il 10, eccetera? Non lo so, è questo? Quindi
veramente diventa un po' ridicola tutta questa discussione.
Riprendiamo alcuni punti di questa discussione: qualcuno è
arrivato addirittura a dire che il Governo pensa più al ponte sullo
stretto piuttosto che ai diritti delle persone; qualcun altro si è
lanciato nel fare dei pronostici sui centri in Albania, ma non
vendete la pelle dell'orso troppo presto perché, a quanto pare,
quel progetto lì è stato condiviso abbastanza in Europa, anzi
parecchio e forse l'intervento della Von Der Leyen di ieri ha dato
qualche idea in ordine al fatto che quel progetto non è affatto
rottamato, quindi andateci cauti, perché poi dopo magari vi
sentirete dire delle cose.
Il discorso è che, a proposito di questo, sulla cittadinanza e
come ha detto già bene nel suo primo intervento il collega Manfrin,
i numeri vi danno torto, perché siamo lo Stato in Europa che dà più
cittadinanze e quindi già questo dovrebbe farci capire che, forse,
non è una nostra emergenza questa qui, o una nostra mancanza
rispetto agli altri dell'Unione Europea, che quando va bene sono
tanto bravi e funzionano bene, sono meglio di noi, ma poi quando
fanno qualcosa che è meno di noi ce ne dimentichiamo, stranamente.
Anche la ragione, come dicevo prima, vi dà torto, perché si fanno
le mozioni dicendo che in realtà queste persone, questi ragazzi che
vanno a scuola sarebbero discriminati, in qualche modo, e poi dopo
si dice "ma no, ma discriminati dai... diteci quali". Anche il
collega Chatrian ha ribadito questo concetto, diteci in cosa sono
discriminati... queste borse di studio, questi concorsi, come aveva
giustamente osservato il collega Manfrin, non si fanno prima dei 18
anni. Come accidenti fa uno a essere discriminato a non poter fare
i concorsi se tanto non ha l'età per farli, i concorsi? Capite che
diventa difficile sostenere queste argomentazioni. Davvero, io vi
ammiro per la sfacciataggine con la quale sostenete invece questa
ideologia che non sta in piedi. Da una parte si dice che la scuola
è fondamentale, dall'altra parte arriva l'Assessore alla scuola e
dice "qui non stiamo mica parlando di scuola", come no? È il
principio. Se il criterio per dare la cittadinanza è 5 anni di
scuola, sarà la scuola il nucleo centrale dove si acquisiscono gli
elementi e il requisito di diritto per accedere alla cittadinanza.
Perché allora la scuola cosa conta? È un fatto, vi siete scoperti,
vi siete smascherati: in realtà il concetto è "diamola la
cittadinanza, che valore ha? Tanto la scuola non serve a niente".
Qualcun altro è riuscito a dire, la collega Minelli, "sì, la scuola
è fondamentale per costruire un percorso di consapevolezza, di
coscienza sulla cittadinanza" e poi arriva la polacca che in 6 mesi
sa già l'italiano meglio degli italiani e a quella bisogna dare in
6 mesi la cittadinanza. Non è più una questione di tempo, bisogna
dargliela perché ha acquisito dei requisiti che, secondo voi, sono
sufficienti.
Dove volete arrivare? Qual è il tema vero? È un tema
semplicemente politico e che la maggioranza si appiattisca su
questo è comprensibile perché è evidente che bisogna dare un
contentino anche alla parte sinistra di questo Governo che spesso è
in conflitto, che molto spesso ha ceduto - dimenticando il proprio
programma, eccetera - alle esigenze di Governo pur di rimanere lì.
Naturalmente... in questo caso è in linea col conformismo tipico
della sinistra e non impegna perché tanto questa impegnativa non
impegna. E tanto meno impegnerà, addirittura diventerà ridicola se
verrà accettato l'emendamento... Allora passiamolo, facciamolo. Qui
stiamo facendo chiacchiere da bar. Non è servito a niente tutto
questo. Sono discussioni essenzialmente politiche, come ha
adombrato anche il collega Aggravi, naturalmente, che ha un certo
fiuto per queste cose.
Il concetto è: ma se uno studente americano viene qua a
studiare, ci sta degli anni perché il papà è un diplomatico
eccetera, e non gliene frega niente di diventare cittadino
italiano, quali sono le discriminazioni che subisce? Io vorrei che
si alzasse qualcuno e me le dicesse, ma con le norme in mano. È una
questione essenzialmente formale, perché il problema è un problema
che non esiste in realtà. Sapete quale sarebbe la sola vera
impegnativa seria, se noi qui stessimo facendo un dibattito serio
su questo concetto: è che, una volta che hai maturato i requisiti e
hai compiuto i diciott'anni, la cittadinanza deve essere rapida,
subito, perché i requisiti ce li hai, e non essere vittima di uno
della burocrazia che magari ti fa aspettare due anni per ottenerla;
questa sì, era un'impegnativa seria. Non c'è da cambiare le norme
sulla cittadinanza. C'è da fare una grossa riflessione sui diritti
che non sono solo dei cittadini stranieri ma anche degli italiani
che molte volte si scontrano con una burocrazia che i diritti in
realtà li nega, li nega di fatto, anche se sulla carta sono
scritti.
Facciamo le cose seriamente, per cortesia, non facciamo queste
battaglie ideologiche che davvero non portano a nulla e non ci
cambiano la vita, né per i cittadini e neanche per chi cittadino
ancora non è.
Presidente
- Consigliere Marquis.
Marquis (FI)
- Due considerazioni perché è stata
richiamata la nostra iniziativa durante il dibattito, in
particolare dalla collega Minelli che ha definito l'iniziativa di
Forza Italia, lo
Ius Italiae
, come un'iniziativa
fantomatica, ovvero misteriosa, di cui non si conosce il perimetro.
Mi pareva, durante l'intervento, di aver chiarito che Forza Italia
ha ravvisato la necessità di intervento sulla questione della
cittadinanza e ha messo in piedi una proposta che non è
fantomatica, è chiarissima. È una proposta che è messa a
disposizione sul sito del partito, che è stata comunicata da tutti
i
media
, che la mettiamo anche in favore di telecamere e
adesso gliela consegneremo, così potrà apprezzarne i contenuti e
poi eventualmente fare delle considerazioni nel merito.
La nostra proposta è una proposta seria - come abbiamo detto
prima -, che prende in considerazione la cittadinanza non come una
questione di carattere amministrativo, ma un sentirsi figli del
Paese perché bisogna essere preparati e consapevoli per fare questo
passaggio. Questo passaggio avviene attraverso le scuole,
attraverso un percorso di formazione culturale e pensare che si
possa fare questo in 5 anni è impossibile. Se vogliamo essere seri,
noi riteniamo che vada percorso tutto l'
iter
scolastico con
profitto. Questo sarà declinato successivamente, il significato
della parola profitto. Vuol dire che la cittadinanza deve essere
guadagnata, vuol dire che bisogna gestire questa tematica con
grande attenzione e delicatezza e non si può imbastire un
ragionamento così come è stato fatto, "l'importante è che tu hai
questi giorni di permanenza nel nostro Paese, ti sei iscritto a
quel ciclo scolastico e noi ti riconosciamo con un documento la
cittadinanza".
Il problema vero è l'ultimo che è stato anche richiamato, sono i
tempi per il rilascio della cittadinanza. Oggi ci vogliono 24 mesi
e più per tutte le verifiche richieste. Volevo mettere a conoscenza
che la nostra proposta tiene anche conto di questo; tiene conto di
dimezzare i tempi per andare incontro a coloro che si trovano nella
condizione di seguire l'iter che è un iter farraginoso. Pertanto ci
sono tutta una serie di verifiche che devono essere effettuate. Si
lavora anche sul contenimento dei tempi, però non accettiamo delle
patenti e conosciamo che ci possono essere delle posizioni, delle
pagelle... Ci possono essere tranquillamente delle posizioni
ideologiche diverse, ma per quanto ci riguarda siamo fermamente
convinti della bontà della nostra iniziativa che è stata messa a
disposizione, come avviene in ogni ambito e in ogni tipo di
amministrazione, delle forze alleate per le opportune valutazioni
per arrivare a delle sintesi che possono poi essere il punto finale
per prendere delle decisioni. Questo è il modo di lavoro che ci
appartiene. Non vogliamo entrare in queste dinamiche di discussione
che sono fuorvianti e che, anzi, tendono a mistificare in alcune
situazioni la realtà.
E pertanto noi dichiariamo che su questa iniziativa ci
asterremo, non la possiamo condividere.
Presidente
- Consigliere Di Marco, ne ha facoltà.
Di Marco (PA)
- Molto brevemente, Presidente, per
ribadire che voteremo questa mozione emendata convintamente. Due
considerazioni: a noi di Pour l'Autonomie nessuno ci deve nulla e
non facciamo regali neanche sotto Natale, a nessuno. Vorrei dire,
soprattutto al collega Distort, che la difesa dei diritti civili
deve essere patrimonio di tutti. Se crede che sia solo della
sinistra, avete un problema molto serio.
Presidente
- Consigliera Minelli, ne ha facoltà.
Minelli (PCP)
- Ovviamente per ribadire quanto è stato
detto e per esplicitare il fatto che accetteremo la proposta di
emendamento che è venuta dalla maggioranza, che non è - dal nostro
punto di vista - una
diminutio
rispetto a quello che
prevedeva l'impegno originario, anche perché si parla di "sostenere
una riforma della legge" e poi resta nell'impegnativa "che includa
il principio dello
ius...".
Quindi dal nostro punto di vista
si modifica certamente, ma la proposta è accettabile.
Vorrei però spendere due parole sul fatto che si è cercato di
spostare molto il tiro sulla ideologia e sul senso ideologico di
questa mozione, dicendo che la maggioranza in qualche modo si
appiattisce su richieste della sinistra e via di questo passo. Si
può dire tutto quello che si vuole. Io ho detto già precedentemente
che, secondo me, qui si tratta di rendersi conto di una situazione
che si sta vivendo, di una realtà, e se non si vuole vedere quella
che è la realtà si è assolutamente liberi di coprirsi gli occhi e
di tapparsi le orecchie, di non rendersi conto di quella che oggi
ormai è una cosa che è sotto gli occhi di tutti. Però proprio
perché si continua a tirare in ballo l'ideologia, allora di persone
che sono ideologiche e estremiste ce ne sono veramente tantissime,
perché a sostenere l'ipotesi dello
Ius Scholae,
e anzi a
dire che bisognerebbe prevedere anche un allargamento rispetto a
questo, è nientepopodimeno che la Conferenza Episcopale
Italiana.
A settembre, proprio nel momento in cui sono stati bocciati
tutti quegli emendamenti, compreso quello dei 10 anni di scuola
svolta in Italia, il Vescovo di Cagliari, che è il Segretario della
CEI, Baturi, ha proprio detto che non è da oggi che la Conferenza
Episcopale ha assunto questo orientamento; quindi sono ideologici
da molto, quelli della Conferenza Episcopale, perché con ben tre
Presidenti della Cei, Bagnasco, Bassetti e Zuppi, i tre Cardinali,
è stato detto chiaramente che bisognava andare in questa direzione.
Ma perché? Perché lo Ius Scholae - cito - "è uno strumento che dà
la possibilità di integrare nella pienezza dei loro diritti coloro
che condividono anche i nostri valori". In una sua dichiarazione il
cardinale Zuppi ha detto una cosa che, a mio avviso, è molto
interessante, perché che cosa dice riguardo allo Ius Scholae? Che è
uno strumento di inclusione delle persone e poi dice "la questione
mette in gioco un diritto fondamentale delle persone" e si pone una
domanda, "è la stessa cosa poter essere uguale ai miei compagni" -
fa riferimento a un ragazzino - "o sentirmi addosso di essere
uguale a metà?". Più facilmente: "sceglierò i doveri che comporta
essere cittadino italiano, se ho chiari quelli che sono i diritti".
Io penso che sia veramente così. Ci sono dei diritti e dei doveri
per ognuno di noi e nel momento in cui si acquisisce un diritto di
cittadinanza si può... Ormai sappiamo che per il momento sarà per
chi lo richiederà a 18 anni, ma c'è un percorso, cioè dalla scuola
in avanti, dall'inizio della comunità educativa che è rappresentata
dalla scuola e anche dai segmenti precedenti, parlo persino della
scuola dell'infanzia o di attività che vengono fatte in altre
agenzie educative; c'è tutta una volontà di spiegare, di insegnare
quelli che sono i diritti e i doveri.
Prima il collega Sammaritani diceva che si parla di bambini che
non sanno neanche che cosa significa avere la cittadinanza. Il
termine, ovviamente, è complesso e ci sono tante cose che ci stanno
dietro, ma nel momento in cui si fa una azione educativa che è
continuativa, che ha un percorso, si fanno delle attività con i
bambini piccolissimi. Attività che prevedono tutta una serie di
insegnamenti relativi a quelli che sono i doveri e i diritti, che
riguardano il nostro vivere comune, vivere in comunità; ma si parla
anche a bambini piccoli di quello che è questo Paese, lo si fa. Lo
si fa attraverso attività molto semplici che sono quelle di creare
un senso di appartenenza a una comunità nazionale e, nel nostro
caso, un senso di appartenenza a una comunità locale. Sono cose che
vengono fatte, si fanno fin dall'inizio del percorso educativo di
questi bambini.
Dal nostro punto di vista, lo ribadisco, bisognerà tendere nel
futuro - a questo punto mi pare un futuro lontano - a un obiettivo
superiore a quello dello Ius Scholae. Abbiamo però la capacità di
vivere adesso e con i piedi per terra in questa situazione e questo
è l'unico obiettivo che in questo momento è forse possibile
ottenere ed è un obbligo morale poterci e doverci lavorare.
Accettiamo la modifica e voteremo la mozione in quei termini.
Presidente
- Vi sono tre interventi. Rinviamo la
discussione al pomeriggio. Restiamo nella discussione generale. I
lavori del Consiglio sono sospesi. Riprenderemo alle ore 15:00.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK