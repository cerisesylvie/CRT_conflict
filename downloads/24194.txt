Consiglio Regionale della Valle d'Aosta - Oggetto del Consiglio n. 3173 del 20 dicembre 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CASA DA GIOCO
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3173 del 20 dicembre 2007 - Resoconto
OGGETTO N. 3173/XII - Discussione generale: "Approvazione del
disciplinare regolante i rapporti tra la Casino de la Vallée S.p.a.
e la Regione autonoma Valle d'Aosta, ai sensi dell'art. 10 della
l.r. 30/11/2001, n. 36 recante costituzione di una società per
azioni per la gestione della Casa da gioco di
Saint-Vincent".
Président
- Chers collègues, comme nous l'avions convenu,
nous débutons ce matin nos travaux avec l'examen du point n° 44.1.
Sur ce sujet ont été déposés à la Présidence 2 ordres du jour.
La parola al relatore, Assessore al bilancio, finanze,
programmazione e partecipazioni regionali, Marguerettaz.
Marguerettaz (UV)
- Cercherò di fare una breve
introduzione, perché ci sarà modo di approfondire nel dettaglio il
disciplinare e ci sarà la possibilità per il Presidente e i membri
della IV Commissione che hanno lavorato, li ringrazio per questo,
su tale testo cercando di introdurre tutte quelle modifiche che
sono state condivise, per trovare una soluzione di compromesso...
Il disciplinare vigente è datato 14 aprile 2003, lo stesso
disciplinare nell'articolo 2 introduceva una sorta di automatismo,
una sorta di autoregolamentazione con la quale Regione e "Casinò
S.p.a." provvedono con cadenza triennale a verificare di concerto
l'attualità delle disposizioni del presente disciplinare, anche al
fine di attivare la procedura per la loro eventuale modificazione.
Come potete intuire, quindi ormai abbiamo effettuato una serie di
analisi nel corso del 2007 per verificare le norme contenute nel
disciplinare. Siamo arrivati alla fine della legislatura e la
filosofia che ha guidato il Governo regionale è stata quella di
apportare le modifiche indispensabili e le modifiche necessarie;
sicuramente avremmo potuto fare delle analisi più pregnanti ma,
proprio perché siamo in una fase molto delicata dal punto di vista
politico, abbiamo fatto questa scelta. Una serie di modifiche sono
addirittura state introdotte in virtù di novità amministrative e
contabili generate da nuove pronunce dell'Agenzia delle entrate e
da necessità amministrative, poi cercherò di spiegare. Oggi abbiamo
un articolato che di fatto non si discosta dal disciplinare
precedente se non per quelle parti che riteniamo migliorino i
nostri rapporti con la "Casinò S.p.a.". In sostanza un argomento
importantissimo rispetto a queste modifiche è una distinzione di
ruoli in cui il gestore, la "Casinò S.p.a.", diventa titolare di
tutti i beni mobili con alcune eccezioni e gestore dei beni
immobili che al contrario sono e diventeranno tutti di proprietà
regionale, con un obbligo a carico della "Casinò S.p.a." di
gestirli e di effettuare le manutenzioni ordinarie e straordinarie.
In sostanza, avremo una semplificazione di rapporti, avremo un
inventario unico dove la "Casinò" sarà proprietaria di tutti i beni
mobili e le eccezioni sono, dopo il confronto avuto in Commissione,
i gettoni, l'"hardware" e il "software" necessario ai vari
controlli e alle varie implementazioni delle varie banche dati:
questo perché ritenuto più garantista nei confronti
dell'Amministrazione regionale dopo tale confronto e aver ricordato
i passaggi difficili che si sono verificati al passaggio alla
gestione straordinaria dalla gestione convenzionata precedente. In
questo modo quindi abbiamo una semplificazione amministrativa, non
abbiamo dei passaggi di denaro che dal Casinò vengono trasferiti
alla Regione e dalla Regione di nuovo alla "Casinò", abbiamo
semplificato gli iter autorizzativi, quindi non abbiamo per le
varie manutenzioni e i vari interventi delle processioni in cui la
"Casinò S.p.a." inoltra delle richieste e le richieste devono
essere valutate dal punto di vista finanziario, poi devono essere
valutate dal punto di vista tecnico e infine autorizzate, per poi
essere rimborsate con una duplicazione dell'imposta sul valore
aggiunto; quindi un doppio passaggio che fa lievitare i costi.
Altro discorso importante introdotto nel disciplinare è una
semplificazione nell'ambito delle attività promozionali. Fino ad
oggi avevamo un disciplinare che prevedeva la costituzione di un
fondo a cui compartecipavano risorse della "Casinò S.p.a." e
risorse dell'Amministrazione regionale. Rispetto a questa
impostazione, si è preferito modificare la percentuale di spettanza
dell'Amministrazione regionale, mantenendo totalmente le risorse
all'interno di "Casinò S.p.a.", al fine di produrre un programma di
manifestazioni che è assolutamente rispettoso come prima della
volontà di 3 soggetti, ovvero della "Casinò S.p.a.",
dell'Amministrazione regionale e dal comprensorio di Ch­âtillon e
Saint-Vincent. Dal punto di vista della formazione del programma
delle manifestazioni, quindi non cambia nulla: cambia l'aspetto
finanziario, perché anche in questo caso il riconoscimento di fondi
a beneficio della "Casinò S.p.a." avrebbe prodotto un aumento di
costi, ossia le somme trasferite dall'Amministrazione regionale
alla "Casinò S.p.a." sarebbero state gravate di IVA e quindi un
aumento del 20%, con una diminuzione delle risorse disponibili per
le attività. All'interno di questo ragionamento è stato
semplificato il quadro dal punto di vista descrittivo ed è stato
introdotto un richiamo al fatto che tali manifestazioni dovranno
"avere un occhio di riguardo" per lo sviluppo delle attività
turistico-commerciali del comprensorio. Prima c'era una norma molto
rigida che procurava non pochi problemi dal punto di vista
sostanziale.
Rispetto a queste 2 iniziative, il tutto ha prodotto una
modifica delle percentuali che a disciplinare vigente erano 52%
Regione, 48% la gestione, ma, come dicevo prima, noi ritornavamo
alla gestione il 52% del 14% che era destinato alle manifestazioni,
quindi ritornavamo al Casinò qualcosa di più del 7%, quindi 48 più
7% abbondante già arriviamo al 55%, in più avevamo un 6% da
utilizzare per il piano di sviluppo, quindi il 6% del nostro 52%,
qualcosa di più di un 3% e arriviamo a 58, in più avevamo le
manutenzioni straordinarie. Rispetto a questo tema, abbiamo
un'equivalenza fra quanto previsto precedentemente e quanto
previsto in tale sede. Nel corso degli articoli potremo verificare
le cose più specifiche.
Prima di terminare faccio un accenno all'articolo 21 che
contiene delle disposizioni transitorie. Questo articolo va a
regolamentare... sì 22, l'ex 21... grazie... il 22 perché il
dispositivo novellato dalla Commissione ha introdotto un nuovo
articolo, quindi l'articolo 22 introduce una norma transitoria in
cui si ridefiniscono le percentuali per il 2007, perché nelle
verifiche fatte nel corso dell'ultimo Consiglio di amministrazione
che ha convocato un'assemblea per la fine dell'anno la società ha
un disequilibrio economico che meriterebbe un provvedimento da
parte dell'assemblea straordinaria, in quanto emergono delle
perdite che vanno ad erodere il capitale sociale. Questo
provvedimento è un provvedimento alternativo rispetto ad un
mantenimento del disciplinare e ad una copertura delle perdite,
cosa che adottando tale soluzione non è stata prevista, quindi non
esistono nel bilancio 2008-2010 dei capitoli di bilancio idonei ad
effettuare la copertura delle perdite. Questo provvedimento quindi
evita di entrare in una situazione di messa in liquidazione della
"Casinò S.p.a." qualora non vi fosse una disponibilità per
ricostituire il capitale ed essendoci delle perdite superiori al
capitale sociale stesso; quindi questa norma transitoria consente
di riproporre dei conti in pareggio. Non vi è alcuna volontà di
nascondere tale operazione, non è un'operazione surrettizia è
un'operazione coerente con l'intendimento di mantenere
l'operatività di una Casa da gioco che ha dei problemi, delle
criticità, ma è ancora una fonte importante di reddito per numerose
famiglie e una fonte finanziaria per l'Amministrazione regionale.
Nello stesso articolo 22 vi è una rinuncia da parte della "Casinò
S.p.a." ad una serie di crediti che anch'essi non sono stati
definiti perché sono tutta una serie di interventi che sono stati
fatti su strutture regionali, manutenzioni che non sono ancora
state né deliberate, né liquidate, quindi, proprio anticipando il
contenuto del disciplinare che vi proponiamo, saranno dei lavori
che vengono messi nello stato patrimoniale della "Casinò S.p.a." e
che verranno ammortizzati per tutta la durata residua della
convenzione, che non è stata modificata rispetto alla data
originale.
Oggi ci sarà modo di affrontare i vari temi e le varie
osservazioni, pertanto chiudo questo primo intervento.
Président
- Je déclare ouverte la discussion
générale.
La parole au Conseiller Praduroux.
Praduroux (UV)
- La discussione odierna sul disciplinare
che regola i rapporti fra la "Casinò S.p.a." e la Regione è stata
preceduta da un intenso lavoro svolto in IV Commissione con una
serie di audizioni che hanno consentito di approfondire il testo
che era stato presentato dall'Esecutivo regionale. I Commissari
hanno potuto ascoltare fra gli altri il Consiglio di
amministrazione della società che gestisce la Casa da gioco di
Saint-Vincent, il Collegio sindacale, i rappresentanti delle
organizzazioni sindacali, analisti dei giochi, l'ex Presidente
della Regione Viérin, l'ex Direttore del Casinò, Trentaz, e in
chiusura l'Assessore Marguerettaz per una serie di chiarimenti che
hanno consentito la modifica del testo originario e di pervenire a
un nuovo testo che ha ottenuto il parere favorevole e che oggi è
all'esame dell'Assemblea regionale. In particolare le
organizzazioni sindacali hanno reso pubblico un documento in cui si
contesta il testo approvato dalla IV Commissione, perché a loro
parere si evidenziano elementi di criticità dovuti a presunte
rigidità aggiuntive che introdurrebbero vincoli eccessivi,
auspicano modifiche che introducono invece maggiore flessibilità. A
tal fine rilevo che sulla gestione e regolamentazione il
disciplinare non modifica l'attuale situazione. La nuova
ripartizione dei proventi assegna al Casinò risorse e autonomia
gestionale, per cui non "ingessa" la Casa da gioco. L'accusa che il
Casinò sia sovraccaricato per le promozioni che dovranno tener
conto dell'impatto delle stesse sull'imprenditoria turistica e
commerciale del comprensorio di Châtillon e Saint-Vincent mi pare
infondata. L'introduzione poi della conta delle mance per tavolo è
stata subordinata al rispetto della normativa sindacale in materia,
per cui ritengo che nessuno voglia svincolarsi dalla contrattazione
sindacale. Devo ribadire che il testo licenziato in IV Commissione
è frutto di un lavoro approfondito e valido, che ha ottenuto un
riscontro favorevole e che oggi viene portato in Consiglio per un
confronto e una discussione la più ampia possibile, con tutte le
possibilità di apportare le modifiche che si rendano utili e
necessarie, tenendo presente che l'obiettivo prioritario rimane
quello di garantire alla Casa da gioco di Saint-Vincent strumenti,
risorse finanziarie e autonomia per una gestione efficace.
L'intervento di modifica del disciplinare deve fare i conti
necessariamente con una situazione non favorevole che la Casa da
gioco sta attraversando e intende mettere a disposizione strumenti
adeguati per affrontare questa situazione. Come già osservato in un
recente passato, il settore dei giochi in Italia si confronta con
una negativa congiuntura economica, ma anche con l'accresciuta
concorrenza e con nuove opportunità di gioco diffuse in questi
ultimi anni anche da parte dello Stato. La Casa da gioco di
Saint-Vincent, a dispetto della sua posizione periferica rispetto
ad altre località, deve sfruttare l'indotto valdostano, i pacchetti
di presenze turistiche e le iniziative coordinate capaci di
generare favorevoli sinergie che mettano in atto un sistema
virtuoso, tale da contribuire in modo determinante alla crescita di
presenze e di incassi laddove la Casa da gioco non è vista come
unico elemento di traino, ma una delle componenti di spicco
dell'offerta turistica e del tempo libero. Un percorso strategico
già iniziato con l'acquisizione del "Grand Hôtel Billia" oltre agli
immobili e alle aree funzionali al Casinò e che continua ora con la
modifica del disciplinare. Si tratta di tappe coerenti e coordinate
per favorire la crescita delle presenze e quindi delle entrate
dando una prospettiva di sviluppo per un'azienda capace di
rispondere in modo efficace alle difficoltà finora incontrate. Fra
le esigenze prioritarie prevalgono i nuovi spazi nella Casa da
gioco per migliorare le condizioni di gioco con aree adatte ad
accogliere i giocatori e le novità che il mercato offre, per
incentivare le occasioni di divertimento e di incontro.
Tornando alle modifiche introdotte dal nuovo disciplinare, vanno
sottolineati alcuni passaggi innovativi sostanziali, fra questi la
quota sugli introiti previsti da parte del Casinò, che passerà al
60%. È questo un atto che, da un lato, offre una base finanziaria
più consistente alle azioni e alle scelte future dell'azienda;
dall'altro, una "iniezione" di rinnovata fiducia che vuole
responsabilizzare ancor più il "CdA" che guida attualmente la Casa
da gioco. La maggiore percentuale di introiti riconosciuta al
Casinò peraltro avviene a fronte di un incremento di costi posti a
carico della "Casinò" per quanto riguarda le manutenzioni
straordinarie e quelli relativi all'organizzazione delle
manifestazioni e all'acquisto e manutenzione dei beni mobili.
L'approvazione del nuovo disciplinare, unito alle recenti
acquisizioni di immobili, è un'opportunità e una sfida che
consentirà di mettere in atto quegli importanti interventi
strutturali e promozionali non più rinviabili, necessari per
garantire occasioni di rilancio per l'intero complesso legato al
mondo del gioco, del divertimento e del tempo libero, rilanciando
l'attrattività di Saint-Vincent non solo presso gli appassionati
del gioco, ma anche presso un "target" turistico e congressuale
sempre attento alle innovazioni e sensibile alla qualità dei
servizi offerti.
Président
- La parole au Conseiller Bortot.
Bortot (Arc-VA)
- Sono un po' esterrefatto perché tenere
un profilo così basso per un problema così grande... mi riferisco
alla relazione, al "pistolotto" fattoci dall'Assessore
Marguerettaz, lui è un commercialista, un contabile, ma qui dentro
bisogna fare politica, politica un po' alta, si intende negli
interessi della Valle d'Aosta non di un Consiglio di
amministrazione, non di una categoria, non della propria componente
politica o se non addirittura all'interno della componente
politica, del proprio gruppo di appartenenza: questo lo trovo
molto, molto, molto grave!
Va fatta intanto una premessa politica: è incredibile come,
quando ci si occupa della Casa da gioco, scattino delle
fibrillazioni incredibili, si vanno a toccare interessi costituiti,
si vanno a toccare problemi delicati, si vanno a toccare interessi
di gruppo, di movimento o di partito e mai il punto di partenza per
discutere della casa da gioco sono gli interessi della nostra
Regione! In tutte le altre occasioni, si discute di Poste o si
discute di nazionale "Cogne", si discute di provvedimenti
legislativi, bene o male il punto di riferimento sono gli interessi
della nostra Regione; quando si discute di Casinò, scattano dei
meccanismi inverosimili per un'aula che si dica tale, ossia il
Consiglio regionale.
Partiamo da un presupposto: tutti... forse solo le opposizioni
si sono accorte che è finito un periodo storico, non esiste più il
Casinò fine secolo - sto parlando del periodo storico dal punto di
vista della casa da gioco -, siamo ancora ancorati ad una visione
ottocentesca della Casa da gioco, ma non è così! Si ridiscute
sempre dei tempi d'"antan", di quello che eravamo e quello che
dovremmo essere e quello che non siamo con una punta di nostalgia
per alcuni, e questo è meno grave, per altri gruppi di potere
all'interno del Casinò con indifferenza, indipendentemente dalle
necessità e dai bisogni di adeguamento e di cambiamento che fa
paura. Questa mancata attenzione alle cose che cambiano... e solo
esclusivamente ai propri interessi fanno da effetto trascinante a
tutta un'altra serie di componenti politico-sindacali non
indifferenti; allora diventa difficile discutere della Casa da
gioco partendo dai presupposti degli interessi della Regione.
Voglio fare un "excursus", voglio iniziare dalla politica. La
politica siamo noi, è il Consiglio regionale, è la maggioranza, è
il Governo che esprime una direzione, un consiglio di
amministrazione sulla Casa da gioco. Bene - prima i miei colleghi
del gruppo "Arcobaleno" li sentivo quando ero sopra, ora è un anno
e mezzo che siedo in questi banchi... - mai ho sentito un
atteggiamento critico o perlomeno di attenzione da parte della
maggioranza che ha nominato questo Consiglio di amministrazione nei
confronti dell'incapacità, dell'impreparazione, dell'inadeguatezza
dello stesso di dirigere la Casa da gioco rispetto alle sfide che
la stessa ha davanti, negli interessi della Valle d'Aosta.
Evidentemente vi sono state nomine da parte di componenti
politiche, si sono scelti gli amici degli amici, non si è scelto in
base alle capacità e alle professionalità; questo ha comportato una
caduta diretta di capacità di gestione proprio nel momento più
delicato, che doveva trasportare la Casa da gioco fuori dalla fine
di quel periodo storico a cui facevo cenno prima: la concorrenza
dello Stato, le macchinette, altri casinò che sono più bravi di
noi, "bla bla bla". Occorreva la nomina di persone con capacità e
soprattutto meno deboli sul piano personali, più capaci sul piano
professionale, meno legati non tanto alla politica in senso
generico, che è una cosa alta, quanto alle componenti di nomina di
ciascuno di loro. A caduta questo ha comportato un piano strategico
di cui si parla non so da quanto, collega Tibaldi, da quanto
parliamo di piano strategico? Mesi e mesi e mesi! Dico una
decisione presa, attuata, per migliorare le cose, estrapolata dal
piano strategico non c'è stata! Continuano a girare documenti,
indicazioni, robe di tutto e di più e non c'è stata alcuna presa
decisionale su niente; quindi un Consiglio di amministrazione che
manca di autorevolezza. Uno dice: "va bene, non ho mai visto una
casa da gioco, è un problema complicato, devo dirigere un'azienda,
sono presente nell'azienda", invece no, questi non vanno d'accordo
fra di loro perché vi sono 2 strategie all'interno: il Presidente
decide all'insaputa del Consiglio di amministrazione ed è emerso in
più audizioni della IV Commissione consiliare, delega la gestione
del Casinò ad una persona del Casinò che il più delle volte prende
ordini da persone esterne al Consiglio di amministrazione e della
Casa da gioco e voi capite che, quando c'è mancanza di
autorevolezza, quando chi si nomina e si delega poi fa riferimento
ad altri tipi di autorità o di amicizie e non al Consiglio di
amministrazione, che non ha autorevolezza per decidere, le cose si
complicano ulteriormente; quindi una gestione assente, una gestione
sollecitata da interventi esterni. Tutto questo poi si complica per
il fatto che abbiamo costituito un'altra società: la "STV"
-"Società servizi turistici" -, che gestisce la somministrazione di
cibi e bevande all'interno del Casinò, che è stata ricapitalizzata,
e le abbiamo dato 25 milioni di euro per ristrutturare il complesso
del "Billia". Orbene, il problema è che questa società sarà la
nuova gestrice del Casinò, lo si può dire, allora tutto diventa più
chiaro, ci si dice, quando tale società sarà pronta, faremo
decadere questi Amministratori che abbiamo attualmente; tutti sanno
tutto, nessuno dice niente e le cose si complicano ulteriormente.
Entriamo nel merito, quindi litigiosità, mancanza di strategie,
mancanza di autorevolezza.
Ha fatto bene il collega Sandri - che adesso non c'è -: ha
chiesto quali sono le esternalizzazioni dei servizi... ma vorrei
che il Consiglio stesse a sentire, altrimenti... il Consigliere
Sandri ha chiesto il numero delle aziende e delle attività
esternalizzate dalla "Casinò S.p.a." e date da gestire per conto
terzi: sono più di 30 aziende che intervengono dall'esterno sui
problemi e sulla gestione tecnologica, informatica, normale della
Casa da gioco. Dice: "va bene, è sempre lavoro che si crea". Vi è
un piccolo problema: che tutte le volte che ci si viene a
raccontare che occorre ripianare - sarebbe il terzo anno - il
bilancio in negativo della "Casinò S.p.a.", ci si viene a dire che
vengono meno giocatori, abbiamo dei costi fissi dati dal personale,
costi fissi dati dai dipendenti che sono circa 800, che sono circa
300 in esubero, ma la domanda viene a questo punto spontanea: per
quale motivo dobbiamo esternalizzare tutta una serie di servizi
quando abbiamo 300 persone all'interno della Casa da gioco che
tutti noi consideriamo esuberi! Le domande allora si moltiplicano:
evidentemente, oltre a quello che succede all'interno della Casa da
gioco, le clientele, i gruppi di potere, le corporazioni...
evidentemente vi è tutta una costellazione di aziende esterne da
"foraggiare" a scapito del bilancio della Casa da gioco, che tanto
la Regione continua a ripianare. La cosa si complica ulteriormente,
perché ogni anno nel bilancio abbiamo 20 milioni di euro per la
formazione professionale. Ieri abbiamo parlato della "Cogne", che
si è fatta finanziare per 1 milione di euro la formazione
professionale, si è formata saldatori, carpentieri, tornitori, si è
formata di tutto, di più! Ora mi sembra e risulta che la "Casinò
S.p.a." non attinge a tali fondi per 300 lavoratori in esubero, ma
questo vi sembra un consiglio di amministrazione che ha le capacità
di gestire un'azienda? Mi sembrano dei "quaquaraqua" - come diceva
il buon Leonardo Sciascia -, nel senso che sono stati messi lì, si
prendono degli stipendi non indifferenti, qualsiasi cosa succede è
del tutto indifferente; quindi un'incapacità di gestire. Veniamo
alla ricaduta ulteriore di questa incapacità sui rapporti e le
gestioni sindacali. Abbiamo 4 contratti di lavoro all'interno della
Casa da gioco, in un anno 7 accordi sindacali, e non è finita
perché l'ultimo accordo sindacale che è stato siglato - e noi
abbiamo "tuonato" contro - per aumentare gli stipendi agli
impiegati tecnici dei giochi francesi ha scatenato una
ripercussione sulle altre categorie, tant'è che non è stato fatto
un accenno, ma sono in agitazione fra virgolette gli impiegati
tecnici dei giochi americani, e perché dargli torto? Guadagnano già
meno degli altri, dicono: "ma noi siamo i più fessi?". Se ci sono
soldi da dare agli impiegati tecnici dei giochi francesi, chi siamo
noi? Probabilmente quindi sotto Natale o ci troviamo con un altro
accordo sindacale, e sono 8, o ci troveremo con una parte del
Casinò bloccata con ulteriori perdite per le casse del Casinò e
soprattutto della Regione.
Veniamo al disciplinare. Ricordo ai colleghi che alcuni mesi fa
girava un disciplinare senza maternità e paternità, credo che con
quella bozza di disciplinare si volesse sondare il Consiglio
regionale per capire se non solo le quote di riparto passano dal 48
al 60% come previsto dal disciplinare che forse approveremo... ma
addirittura annullava le quote, ossia tutte le entrate erano a
carico della "Casinò S.p.a.", le gestiva come meglio riteneva, poi,
se c'erano degli avanzi, questi sarebbero andati
all'Amministrazione regionale. Vista la reazione più che giusta da
parte di alcuni Consiglieri soprattutto di opposizione, questa
bozza di disciplinare è rimasta senza paternità e maternità ed è
stata accantonata. Ci è stata presentata in Commissione un'altra
bozza, meno scandalosa, ma altrettanto pericolosa: mi riferisco
all'audizione dell'ex Presidente della Regione Dino Viérin. Non ho
l'abitudine di mettere in bocca ad altri quello che non voglio
dire, ma voglio dire che tutti gli interventi che abbiamo fatto
noi, sullo stare attenti a definire un nuovo disciplinare che crea
precedenti per altre gestioni, un punto di non ritorno, ebbene
tutte queste cose dette dall'opposizione con meno autorevolezza di
Dino Viérin in quanto ex Presidente della Regione e in quanto
promotore del disciplinare vigente, sono state riprese, sembrava
che ci fossimo incontrati 5 minuti prima - non ci siamo neanche
visti -, sono state riprese punto per punto, Viérin ha detto una
cosa a cui il Consiglio deve prestare la massima attenzione. Quello
che in questi giorni andiamo a fare con la modifica delle quote,
con i passaggi di proprietà crea un precedente quasi di non ritorno
per qualsiasi altro gestore della Casa da gioco, perché su un punto
siamo chiari: la Casa da gioco non può essere gestita dall'attuale
Consiglio di amministrazione. Si aspetteranno le elezioni, si
aspetterà che arrivi il fattore "K" o "R", a noi non interessa, ma
anche alla maggioranza penso sia chiaro non si può continuare con
l'attuale Consiglio di amministrazione. Non era meglio allora far
saltare questo Consiglio di amministrazione, nominarne un altro e
ripianare ulteriormente i debiti accumulati, piuttosto che
modificare il riparto? Perché la modifica delle quote del riparto
significa che chiunque arriva il punto di partenza sarà quello e
noi come Regione non avremo un punto di ritorno. Come faremo a
giustificare e dire: "va bene, siamo stati di manica larga con gli
altri, ci siamo sbagliati, adesso vi diamo il 50, 35 o 38", è
praticamente impossibile! Questa cosa delle nuove quote, sollevo il
problema nuovamente all'attenzione del Consiglio, tale riparto è
ancora più grave perché avviene nel momento in cui si stanno
facendo tanti investimenti nella casa da gioco, nel "complesso
Billia" e sono stati fatti tanti investimenti nel Paese di
Saint-Vincent, ma per quale motivo facciamo tutti questi
investimenti se diamo per scontato che la Casa da gioco non può
risollevarsi e la quota di riparto deve passare dal 48 al 60%?
Qualcuno me lo può spiegare? O è allora incapacità del Consiglio di
amministrazione e dobbiamo mandarli a casa, oppure si creano i
presupposti per qualcun altro. Ci rendiamo conto che "tuonare"
contro il Consiglio di amministrazione non fa altro che "far
fregare le mani" a qualcun altro che dice: "lasciate pure che
"tuonino", poi arriveranno i salvatori della patria e a quel punto
il Consiglio regionale, purché se ne faccia carico, si privatizzi o
si dia a qualche altra società... qualsiasi cosa pur di uscire da
questo tunnel!". Non è così che il Consiglio regionale deve fare le
politiche sulla Casa da gioco nell'interesse dei Valdostani!
Occorre cambiare il Consiglio di amministrazione, introdurne uno
con maggiore autorevolezza, che sia capace di dirigere e gestire,
capace di "tagliare le unghie" alle corporazioni che dettano legge
all'interno del Casinò da 50 anni a questa parte! Essere capaci da
parte della politica anzitutto, certo che se vi sono le elezioni,
devo tenermi buono quel dirigente perché mi porta i voti, devo
tenermi da conto quel gruppo di potere perché sono influenti, hanno
soldi, fanno tendenza, fanno "trend"... allora va bene tutto.
Un'altra cosa devo dire: quando abbiamo parlato degli esuberi
nella Casa da gioco, sono state mandate, con degli accordi, a casa
in prepensionamento delle persone; sarebbe interessante che il
Consigliere Sandri, o noi, o anche "Forza Italia" chiedesse quanti
sono stati gli esuberi con accordi mandati a casa con pacchi di
quattrini e poi riassunti come consulenti. Sarebbe veramente
interessante e allora capiremmo molto perché ogni anno per 3 anni
dobbiamo ripianare i deficit della casa da gioco. Per quale motivo,
se non facciamo formazione professionale, dobbiamo riassumere come
consulenti, persone che abbiamo liquidato con pacchi di buone
uscite per lasciarli a casa a risparmiare e poi li facciamo
"rientrare dalla finestra" magari con gettoni di consulenza ben
superiori dello stipendio che prendevano precedentemente?
Anche qui sarebbe da fare una bella indagine, ma veniamo al
nostro disciplinare e veniamo ai controlli regionali. Mi spiace per
il mio amico Ferina, ma la IV Commissione ha fatto un'audizione con
il Responsabile dei controlli Valle, che forse è una delle cose più
penose alle quali ho assistito nella mia vita. Se in capo ai
controlli regionali abbiamo messo una persona e sono arrivati a
tutti i membri della IV Commissione i verbali delle audizioni,
andateveli a vedere, a fronte delle domande dei Commissari
Consiglieri regionali relativamente al ruolo dei Commissari
rispetto al nuovo disciplinare, alla prima proposta che i gettoni,
la banca dati finiva in mano al Casinò... ai contenziosi aperti e
sanati con pacchi di quattrini ultimamente che squalificano
ulteriormente, perché l'accordo che è stato fatto l'altro giorno
rispetto all'impiegato tecnico... è stato non riammesso, ma gli è
stata pagata una sanatoria di 70mila euro, questi 70mila euro sono
uno "schiaffo" in faccia al controllo regionale che era intervenuto
quando lui ha ritenuto che vi fossero state delle inesattezze nella
conduzione dei giochi. Continuiamo "a prendere a schiaffi" tutti,
continuiamo a nominare persone perché fanno capo ad una corrente
politica e non per le capacità, e parlo del Dott. Ferina,
un'incapacità o una mancanza di autorevolezza o una non volontà di
intervenire sulle regolarità della casa da gioco, perché la
regolarità non è vero che "ingessa" il gioco; per alcuni che
vogliono delinquere sì, per alcuni che vogliono riciclare soldi sì,
per alcuni che...
Presidente
- ... la invito, collega Bortot, ossia lei sa
quello che sta dicendo...
Bortot (Arc-VA)
- ... sì, ho 64 anni, sono capace di
prendermi delle responsabilità...
Presidente
- ... mi permetto solo di chiederglielo...
Bortot (Arc-VA)
- ... comunque la ringrazio per avermelo
chiesto... allora una relativa mancanza e autorevolezza e capacità
di condurre i controlli regionali significa tutto quello che ho
detto e su questo, Presidente del Consiglio, è intervenuta la
Magistratura, dico quello che "sanno anche i sassi"! Non è vero che
l'"ingessatura" comporta una perdita per la Casa da gioco,
esattamente il rovescio, perché una trasparenza nelle regole del
gioco fa sì che la persona onesta, che ha l'hobby di giocare i suoi
soldi, piuttosto che andare a sciare, ci viene maggiormente e con
più voglia perché sa che non può essere mescolato a tutto un
"ambaradan" di episodi poco legali che sono successi in questi anni
nella Casa da gioco: ecco allora la mancata autorevolezza del
Direttore dei controlli regionali sulla Casa da gioco, che tiene un
profilo basso... "va tutto bene Madama la Marchesa, lì dentro non
succede niente, andiamo avanti così, non c'è nessun tipo di
intervento da fare". Ripeto per l'ennesima volta: prendetevi 5
minuti e andare a sentire le dichiarazioni del Dott. Ferina sul
ruolo dei controlli regionali nella Casa da gioco. In tutto questo
poi vi è anche un'influenza poco piacevole e riguarda un appunto
alle organizzazioni sindacali, che si rendono complici di tale
"ambaradan". Le organizzazioni sindacali ci sollevano il problema
che irrigidiamo troppo la capacità gestionale della Casa da gioco,
ma io dico: se con questa bozza di disciplinare, che forse
approveremo, andiamo a creare delle rigidità, vuol dire che fino
adesso le rigidità non le aveva; quindi, se non aveva le rigidità
che abbiamo introdotto noi e vogliamo introdurre, come mai non
hanno migliorato la situazione, non c'è una gestione migliore?
Questa idea poi di... i politici sono responsabili di tutto, anche
qui è pesantina come critica. Il fatto che vincoliamo la Casa da
gioco ad operare ed intervenire per distribuire dello sviluppo nel
comprensorio, ma la Casa da gioco la vogliamo tutti per quel motivo
lì, ossia non è un'azienda privata come la "Cogne" o altre aziende
che badano ai loro interessi, per noi la Casa da gioco è una
struttura di proprietà della Regione, gestita con i criteri dove i
benefici possibilmente servono a creare un sacco di lavoro, servono
per creare sviluppo nel territorio del comprensorio e servono
all'Amministrazione regionale ad introitare del denaro da poter
distribuire alla collettività. Quale altro scopo dovrebbe avere la
Casa da gioco se non questo? Altrimenti possiamo anche farne a meno
con tutte le complicazioni che in questi 50 anni la Casa da gioco
ci ha creato, inquinando la politica, i rapporti personali, creando
corporazioni. Anche qui una volta c'erano le confederazioni
sindacali che avevano autorevolezza ed intervenivano sui sindacati
di categoria per mettere un piccolo "stop": parlo degli Stévenin,
dei Poliotti, qui c'è Fiou, forse per un verso un po' meno anche
Beneforti, ma le confederazioni intervenivano quando le categorie
nel Casinò "alzavano troppo il tiro", dicevano: "scusate, abbiamo
anche problemi di perequazioni con gli altri lavoratori, ossia i
dipendenti di qui, piuttosto che i dipendenti della Cogne". Noi
invece succede che abbiamo in questo caso dei dirigenti sindacali
che sono "a rimorchio" di corporazioni, dove quello che preme di
più è il contesto del singolo gruppo o la singola corporazione
nella Casa da gioco, l'importante è che si ottengano i risultati
economici per queste corporazioni e non importa poi se viene meno
una visione strategica delle conseguenze che tale tipo di accordi
comportano. Evidentemente tutte le volte... qui si torna al
discorso che forse il Consiglio regionale e il sindacato devono
dire che è finito un periodo storico soprattutto per tali categorie
deve dire esplicitamente che è finita un'epoca, occorre passare ad
un contratto unico per tutti i dipendenti, quando si fa una
vertenza sindacale la si fa per tutti i dipendenti e non per questo
o quel gruppo di potere.
Ultima cosa, la "chicca della chicca": noi Amministrazione
regionale per ridare liquidità, perché non basta il 48-60% alla
"Casinò S.p.a.", andremo ad acquistare anche cose che sono già
nostre. Vi sono dei beni che sono a capo della "Casinò S.p.a." di
proprietà della Regione e noi per rifinanziare la "Casinò S.p.a."
andremo ad acquistare le proprietà che sono già nostre. Veramente è
il segno del segno dell'incapacità di questo Consiglio di
amministrazione, ma soprattutto del fallimento di tale maggioranza,
di tale Governo che lo ha nominato. Badate, ve lo diciamo chiaro:
non è con la ripartizione delle nuove quote che se ne verrà fuori,
le nuove quote faranno sì che per 1 anno o 2 in questo Consiglio di
amministrazione si parli molto poco della "Casinò S.p.a." con un
aggravante, perché della "Casinò S.p.a." qui dentro se ne parla
quando ogni anno dobbiamo andare a ripianare il deficit che crea;
con la modifica delle quote "avranno respiro" per un paio di anni
di non presentarsi e dovremo stare molto attenti a come gestiscono
o non gestiscono le decisioni che prendono all'interno di quella
attività produttiva.
Si dà atto che dalle ore 10,10 presiede il Vicepresidente
Lanièce.
Presidente
- La parola al Vicepresidente Tibaldi.
Tibaldi (CdL)
- Affrontare questo argomento importante e
delicato presuppone il porsi un paio di quesiti e così abbiamo
fatto in Commissione, così facciamo oggi, visto che lo esaminiamo
in Consiglio, e i quesiti sono i seguenti, Assessore Marguerettaz e
colleghi Consiglieri: perché viene modificato il disciplinare
secondo tale schema e in questo momento; se il disciplinare così
modificato contiene i presupposti per l'auspicato rilancio. Sono 2
domande semplici nella loro formulazione, ma le cui risposte e i
cui contenuti di queste risposte ci dicono se stiamo intraprendendo
la strada giusta oppure no, oppure se siamo avviati lungo una via
di non ritorno.
Prima domanda: perché modificare il disciplinare secondo tale
schema e in questo momento. Credo che tutti noi, soprattutto i
membri della IV Commissione, scorrendo i 22 articoli di tale atto
amministrativo, si sono resi conto che vi sono alcune modifiche
sostanziali rispetto al passato: la prima è quella che diminuirà
sensibilmente la quota degli incassi regionali; la Regione è la
prima che rinuncia ad una sostanziosa parte dei proventi di sua
spettanza perché la quota passa dal 52% al 40%, 12 punti
percentuali in meno. Non ci sembra una riduzione di poco conto,
anzi è una riduzione alquanto sostanziosa e sta a indicare come la
Regione intenda continuare a mutuare il soccorso nei confronti di
un'azienda che da tempo non sta dando più i risultati che sono
stati più volte annunciati o da noi sono stati da tempo attesi. Il
secondo passaggio è quello che, sempre leggendo fra le "pieghe" di
questo disciplinare, il "marketing" che è stato rimane e continuerà
ad essere la "pietra angolare" per rilanciare la Casa da gioco,
viene oggi demandato completamente nelle mani del "management", ma
è un termine eccessivo, viene demandato all'azienda "Casinò":
questo è un aspetto che, stante così le cose, ci preoccupa non
poco. Il terzo: le manutenzioni straordinarie anche queste vengono
tutte devolute a chi non è proprietario dell'immobile, diamo un
incarico di mantenere uno stato di decoro, di funzionalità, di
efficienza delle strutture a chi direttamente non è proprietario e
anche direttamente finora ha manifestato una certa indifferenza nei
confronti della situazione della Casa da gioco da un punto di vista
strutturale. Il quarto aspetto più contingente - e sto andando
avanti per titoli e sommari, anche perché abbiamo presentati 22
emendamenti che uniti a quelli degli altri gruppi di opposizione ci
permetteranno di entrare in profondità nei contenuti di questo
documento - è che senza tale disciplinare il Casinò sarebbe
costretto a chiudere i battenti, andare all'ennesima
ricapitalizzazione totale di un suo capitale sociale che è stato
eroso più volte nel corso di questo quadriennio e magari anche
portare i libri in tribunale. Forse l'ipotesi è un po' fantasiosa
perché c'è la Regione alle spalle che interviene, ma è una s.p.a.
che ha natura giuridica privatistica e gli Amministratori, a fronte
di questa situazione, per buon gusto, decoro, dignità
professionale, farebbero bene e prima a venire qui di fronte alla
Giunta e al Consiglio, gli azionisti della Casa da gioco, coloro
che rappresentano l'azionista Regione, e dire: "non siamo stati
capaci..." - non dico: "siamo degli incapaci" - "... a risollevare
le risollevare le sorti di un'azienda che ci avete consegnato tempo
fa, di conseguenza rimettiamo il nostro mandato". Perché così fanno
gli amministratori diligenti, quelli che con la diligenza del buon
padre di famiglia come vuole il Codice civile si accingono ad
intraprendere un'attività. Questo non è accaduto, anzi in
Commissione ci siamo trovati di fronte a degli Amministratori - chi
con più supponenza chi meno - che continuavano a decantare il loro
operato, a magnificare i progetti che hanno in testa che ogni volta
ci ripetono all'inverosimile ma, al di là di queste 1.000, 10.000
parole che continuiamo a sentire, non c'è "nulla di nuovo sotto il
sole"!
Perché viene modificato il disciplinare? Perché serve
immediatamente un paracadute, altrimenti il 27 dicembre prossimo,
data dell'Assemblea della "Casinò S.p.a.", il superstite che si è
lanciato dall'aeroplano casca e si spiaccica al suolo. Naturalmente
siamo qui "in zona Cesarini", in particolare voi colleghi di
maggioranza per dare l'ennesimo sostegno non solo alla Casa da
gioco, ad un'azienda che in questi anni non ha dato nessuno spunto,
neppure uno strattone per dire: "mi sto muovendo, esisto, faccio
qualcosa"; no, state dando l'ennesimo supporto politico ad una
maggioranza che, come diceva chi mi ha preceduto, o è rimasta
inerme, o la Giunta ha avallato questa politica dissennata del
saccheggio che ormai esiste da tempo, un saccheggio che si
manifesta nelle diverse maniere. Con il "marketing" abbiamo visto
che, nonostante i 20 milioni di euro stanziati annualmente, i
risultati anche per il 60° Anniversario del Casinò di Saint-Vincent
sono stati assolutamente sottotono, l'ingaggio di Maurizio
Costanzo... ossia l'unico evento significativo è stato l'arrivo
della Seredova per la sua bellezza in quel di Saint-Vincent, che
abbiamo visto ripresa da diverse angolazioni dai vari "media", ma
non è rimasta traccia di questo passaggio autorevole e piacevole
soprattutto; per il resto un sessantennale... al di là di quattro
fuochi di artificio che si è concluso con i botti che si sono
consumati quella sera.
Un altro aspetto di questa politica dissennata degli
Amministratori della Casa da gioco, avallati da coloro che
rappresentano in seno all'Assemblea Caveri e Marguerettaz queste
scelte... è che, sì, si è compresso il numero dei dipendenti della
"Casinò S.p.a.", che oggi viene lodato sono solamente più 780, ma
ve ne sono 300 disseminati nelle società esternalizzate! Siete
capaci a fare la somma che questi 300 li paghiamo in termini di
servizi nel bilancio! Lo vedete quanto costa la voce servizi, oltre
alla voce occupati, in bilancio, ve ne siete accorti che non sono i
780 diminuiti o, meglio, questa occupazione "dimagrita" che
dovrebbe alleggerire la spesa, ma ve ne sono altri 300 e l'elenco
che ci è stato consegnato in Commissione evidenzia degli ingaggi
che fanno rabbrividire! Abbiamo addirittura delle ditte che sono
state chiamate per la derattizzazione, per la legionella, per le
buste paga: 400 amministrativi ci sono nella "Casinò S.p.a." e
viene esternalizzato il servizio delle buste paga! Ma vi rendete
conto di quello che state avallando! Quattrocento persone fra
dirigenti, funzionari, ragionieri, dipendenti, contabili vanno ad
esternalizzare la contabilità delle buste paga, ma "urla vendetta"
una cosa del genere! In una vostra società privata voi
permettereste questo scempio? Ma guardateli i documenti che vi
consegnano, guardate com'è l'organigramma dei dirigenti, quanto
vengono pagati e quanto rendono, guardatelo, rendetevi conto che
solo sabato 15 dicembre scorso al "privé" c'erano 2 tavoli aperti e
hanno fatto girare quattro "boules", zero incasso in termini di
mance e 2.000 euro di giocato, mi è stato detto: "questa è la
situazione del Casinò alla vigilia di Natale del 2007"! Questa è la
situazione attuale, si procede in quale maniera? Si procede con il
soccorso, arriva di nuovo l'"ambulanza" del Consiglio regionale che
dovrà dire "sì", altrimenti crolla il Casinò e crolla questa Giunta
con la maggioranza, siamo a fine legislatura, non potete
permetterlo il fallimento della politica di Caveri e di
Marguerettaz, perché sono loro i primi responsabili di questo
dissesto! Perché la "Casinò S.p.a." è stata improntata secondo un
nuovo corso con l'arrivo del super Assessore Marguerettaz dall'8
luglio 2003 e i risultati sono questa "emorragia", questo "bagno di
sangue" di fronte al quale nemmeno l'Assessore Fosson riuscirebbe a
salvarlo con il "118" di cui disponiamo in valle! Questo è il
quadro, senz'altro non idilliaco, anzi tragico.
In Commissione abbiamo potuto affrontare in 3 sedute
consecutive, nonostante la fretta impressa dal Presidente
Praduroux, perché il disciplinare meritava tale approfondimento,
sentire il "CdA", i sindacati, il Collegio sindacale, gli esperti
del passato che hanno lasciato anche loro le loro tracce indelebili
- purtroppo! - del loro operato, alcuni esperti che si sono
proposti, ognuno con le loro versioni. Naturalmente ognuno... anche
i sindacati li capisco "tirano acqua al loro mulino", difendono le
ragioni occupazionali e la qualità del lavoro all'interno, è giusto
che critichino l'operato della IV Commissione se non risponde ai
loro obiettivi, ma non sempre gli obiettivi dei sindacati
coincidono con gli obiettivi di un rilancio aziendale effettivo e
concreto, però siamo in democrazia e il confronto è quanto mai
aperto. Senz'altro possiamo dire che i lavori sono stati
organizzati in maniera confusa e questo lo abbiamo chiaramente
manifestato durante i lavori in Commissione. Dieci anni fa - giro
pagina - in tale Consiglio si profilava l'ipotesi di consegnare il
Casinò ad un privato, vado a memoria - che in questo caso non mi
tradisce - e per convenzionare l'attività con il privato venne
predisposta una bozza, che, se la paragonate con l'attuale, vi
rendete conto che sono il bianco e il nero, con differenze
macroscopiche. Vi dico solo tale dato qui, secondo me emblematico.
Al privato l'allora Presidente Viérin e la sua Giunta proposero una
ripartizione dei proventi dell'80% alla Regione, del 20% alla Casa
da gioco; oggi siamo con la "Giunta Caveri" al 60% alla Casa da
gioco e al 40% alla Regione. C'eravate molti di voi in quel caso,
allora il soggetto gestore che sia pubblico o privato deve essere
messo nelle medesime condizioni, non capiamo perché ci deve essere
questo sostegno incondizionato a fronte di una gestione che è
vergognosa, che meriterebbe che qualcuno venisse "preso a calci" e
mandato subito a casa, che non ha diritto di chiamarsi "manager"
della Casa da gioco! Come mai allora andavano bene quelle
ripartizioni e gente di voi le hanno votate e oggi vi vanno bene
queste? Se vale questo discorso, significa che volete mettere per
sempre una pietra tombale sulla privatizzazione della gestione
della Casa da gioco. Anche oggi decretate un'altra scelta, a meno
che siate disponibili, qualora venga cambiato orientamento, a
riconoscere a qualunque privato possa succedere il 60% dei
proventi. Queste cose, Assessore Marguerettaz, meriteranno una sua
risposta, perché lei non ha vissuto quel momento, ma ne è a
conoscenza perché già allora militava negli alti ranghi dell'"UV" e
ne è diventato poi anche Presidente, quindi non poteva essere
all'oscuro delle scelte politiche chiare, nette, precise fatte da
voi, perché siete voi che avete l'onore e l'onere di tale
maggioranza, quindi delle scelte politiche che vengono fatte in
questa Regione.
Il disciplinare così impostato comporterà 2 conseguenze: la
prima è che questa volontà del soccorso incondizionato andrà
ulteriormente a peggiorare, perché siamo passati in pochi anni dal
42% al 48% nel 2003 con Louvin, al 60% oggi con Caveri e, poiché
ormai è un "pozzo a perdere", quanto prima vedrete... chiunque ci
sarà si troverà nella condizione di intervenire di nuovo secondo
tale logica sovvenzionale nei confronti della Casa da gioco, perché
ormai è stata imboccata questa via di non ritorno a nostro avviso.
La seconda è che, per favore, non chiamate più gli Amministratori
di questa società "manager" o professionisti del gioco come volete,
perché chiunque si accinge a governare tale Casa da gioco può
essere preso dalla strada e messo lì, tanto qualcuno provvede a
ripianare a piè di lista. Potete nominare chi volete, non dovete
più preoccuparvi di individuare delle professionalità eccelse, non
c'è bisogno, non è difficile gestire la Casa da gioco, si può
essere addirittura assenti, essere residenti a Milano o a Roma e
venire su saltuariamente, percepire l'emolumento oppure - come
hanno fatto lo scorso dicembre - aumentarselo a loro discrezione,
darsi i premio con l'avallo del Presidente Caveri e dell'Assessore
Marguerettaz, che rappresentavano l'azionista, tanto funziona
tutto, cosa cambia? Non cambia nulla! Ci si può permettere anche di
bisticciare nel Consiglio di amministrazione, di non avere una
versione unitaria nonostante i Consiglieri di amministrazione siano
tutti scelti dalla maggioranza, secondo una logica lottizzatoria,
ma ci si può permettere di bisticciare come facciamo noi in
Consiglio! Ma noi abbiamo una legittimazione popolare e un ruolo
politico, lì hanno una logica aziendale, non hanno la possibilità
di dire: "io la penso diversamente, faccio il mio comunicato stampa
ed evidenzio il mio dissenso". Ma questi qui dovrebbero essere
all'unisono, come si fa a rilanciare una Casa da gioco quando 5
persone non hanno le stesse idee e noi in IV Commissione lo abbiamo
sentito con le nostre orecchie e constatato con la nostra testa che
quello che dice il Presidente non è condiviso dal Consigliere Conca
o dal Consigliere Stesuri! Ma chi li ha scelti questi personaggi?
Non certo noi dell'opposizione, non sono certo persone che
rappresentano noi dell'opposizione, rappresentano voi,
rappresentano la volontà politica di questa maggioranza, dovrebbero
rappresentare l'identità di pensiero della maggioranza, ma in 4
anni non c'è stato questo, anche i predecessori sono andati avanti
così, hanno sopito forse i loro dissensi all'interno delle quattro
mura, adesso sono all'ordine del giorno e su tutti i giornali li
leggiamo. Credo che queste siano le 2 conseguenze... che la
managerialità l'avete "gettata nel cestino", la volete "gettare nel
cestino". Non diteci poi che il rilancio adesso sarà permesso
grazie al 60% e quindi alle risorse necessarie che date alla Casa
da gioco o alla maggiore professionalità che verrà ricercata nelle
persone che sono proiettate alla conduzione di questa azienda,
perché non ci crediamo! Ci credevamo già poco prima, da oggi non ci
crediamo più a tali storie che continuate a raccontarci. Se volete,
colleghi di maggioranza, credeteci voi, siete liberi di farlo,
credeteci, avallate, votate, ma non potete chiederci di venire in
soccorso di scelte politiche che sono al di fuori di ogni logica
aziendalistica e questa Casa da gioco è un'azienda, un'azienda che,
complice la vostra politica, ha perso terreno, giorno dopo giorno e
oggi è il "fanalino di coda" dell'Italia. Se andiamo a vedere gli
altri disciplinari, dai quali abbiamo tratto spunto anche per fare
i nostri emendamenti, sono più rigorosi e selettivi nel rapporto
fra ente pubblico e gestore. Qui ormai siamo "a briglie sciolte",
volete sciogliere anche l'ultima briglia, volete lasciare la
massima disponibilità di gestione a un bene che è dei Valdostani,
che non è né del Presidente Caveri, né dell'Assessore Marguerettaz,
né della maggioranza, né del Consiglio regionale. È un bene che una
volta costituiva una risorsa importante nel bilancio e da oggi -
nel 2008 lo potranno constatare i successori - darà una redditività
sempre più marginale.
Con gli emendamenti che presenteremo, fermo restando che ci
verrà detto che il "marketing" da oggi sarà tutto a carico del
gestore, va bene... ossia noi affidiamo a quelli che vengono
chiamati impropriamente "manager" la gestione della leva sulla
quale si può agire per "ridare ossigeno" ad un'azienda; gli
consegniamo "la stanza dei bottoni", quello che hanno a
disposizione per poter dire: "accelero la ripresa" oppure "tiro il
freno". Ma voi pensate che in queste condizioni chiunque sia lì a
gestire sia in grado di utilizzare quei 20 milioni di risorse per
fare promozione e "marketing"? Ma dovranno sanare l'aumento del
costo del lavoro, le esternalizzazioni che in campagna elettorale
salgono a livello esponenziale, guardatevi l'elenco delle
esternalizzazioni: è spaventoso e questo andrà a scapito di una
politica di rilancio vera e propria, perché, se non investo in una
direzione di promozione, pubblicità, recupero e fidelizzazione
della clientela che già possedevo o che ho perso, cosa ci sto a
fare? Dicevo, 22 emendamenti... farei notare che saremo anche
noiosi, ma l'aula si spopola, il numero legale ancora una volta lo
garantisce la minoranza, non posso chiedere la verifica del numero
legale perché sto intervenendo, ma vi sono i Consiglieri di
minoranza che garantiscono il numero legale. Forse per alcuni
Consiglieri di maggioranza è un argomento noioso, devono sopportare
gli interventi logorroici dell'opposizione, ma sarebbe opportuno
ogni tanto pigiare il campanellino...
(interruzione dell'Assessore Marguerettaz, fuori
microfono)
... Assessore, non l'ho neanche nominata. Dicevo che i 22
emendamenti che abbiamo presentato cercano di apportare alcuni
correttivi, non abbiamo la pretesa di modificarlo in maniera
sostanziale perché dovrebbe essere riformulato completamente. Uno
però lo riteniamo fondamentale per una revisione del nostro
pensiero di voto: riportiamo almeno la percentuale a dei livelli
ragionevoli, un rapporto 50-50 fra Casinò e Regione con gli oneri a
carico del gestore del Casinò della politica di "marketing" e di
promozione. Questa per noi è una "conditio sine qui non", gli altri
emendamenti sono di raffinazione del testo, altrimenti il nostro
voto in aula sarà scontato. Mi riservo altri interventi in sede di
illustrazione degli emendamenti, forse qualche collega a suffragio
di quanto detto interverrà nel prosieguo del dibattito.
Presidente
- La parola al Consigliere Sandri.
Sandri (PD)
- Intanto credo che l'Assessore regionale
alle finanze dovrebbe presentarsi in aula più documentato, gli darò
poi copia di questa piccola cartellina che ho fatto sul
disciplinare 1999-2003, una parte di storia che lei non vuole
conoscere, non conosce, non vuole testimoniare all'aula, sembra che
il disciplinare sia nato - a detta del nostro Assessore - nel 2003.
Il disciplinare del 1999 ha avuto un particolare dibattito, sono
state fatte audizioni, c'è tutta una documentazione interessante
che fra un attimo le leggerò per farle capire come si fa a fare
l'Assessore, perché lì in tempi non sospetti il membro della Giunta
che si occupava di queste cose parlava in termini politici e non da
tecnico. Qui faccio un breve "excursus", una delle poche cose che
mi ha insegnato il collega Ferraris in attività politica è stata
quella di mai mettere un medico alla sanità, ma neanche un esperto
agronomo all'agricoltura, ma soprattutto mai mettere un
commercialista alle finanze e lei ha fatto esattamente questo
errore stamani, nel senso che ha fatto un'illustrazione... e
neanche un sindacalista alle politiche del lavoro... lei stamani ha
fatto un'analisi tecnica come se fosse caduto dal pero e ha detto:
"ma Signori, siamo qui, abbiamo presentato questo...", se avesse
mandato il suo Coordinatore, che oltretutto è più carino e
simpatico di lei, oltre che forse più efficiente, ci avrebbe fatto
la sua bella "tirata" di presentazione di questo documento, ma la
politica lei non ha neanche che cos'è! I casi allora sono 2: o non
ce l'ha in testa, o non ce la vuol dire... la seconda ovviamente
che ho detto... e tale intervento sarà finalizzato a far capire
quali sono le cose che non ci ha detto il collega Marguerettaz. Per
capire cosa avrebbe dovuto dirci, mi permetto di prendere in mano
il dibattito dell'11 luglio 2002, "procès-verbal de la réunion n°
99 du 11 juillet 2002", uno dei vari passaggi in cui il
disciplinare è stato modificato. Il Presidente della Regione Dino
Viérin, perché all'epoca si occupava il Presidente della Regione di
tali questioni, viene in aula e dice:
"Voglio evidenziare 3
questioni che ritengo significative: la prima è che il 2001 è stato
l'anno con gli introiti migliori nella storia della Casa da gioco
di Saint-Vincent. Nella relazione allegata al bilancio avete
l'indicazione degli introiti totali dal 1986 al 2001 e in questo
ultimo anno sono stati incassati circa lire 293.372.000.000 e
rotti..."
. Cosa vuol dire? Che ha presentato i dati, senza
nasconderli. Ci avesse dato un dato l'Assessore alle finanze! "È
andata bene", "è andata male", "a settembre eravamo in attivo",
"eravamo in passivo", quanti soldi ha incassato la Regione...
niente! Non un dato! Perché i dati lo avrebbero fatto arrossire di
vergogna! Qui il Presidente della Regione distribuisce i dati degli
ultimi 15 anni, in modo che i Consiglieri possano capire, possa
decidere e possano valutare. Continua:
"... il secondo dato
riguarda la crescita della quota degli introiti spettanti alla
Regione, anche qui passiamo dai 149 miliardi e rotti del 2000 ai
162.300.000 e rotti del 2001 con un incremento significativo di 12
miliardi, che poi, se si vanno a contare le mance, diventano di 14
miliardi..."
. Ci ha detto l'Assessore Marguerettaz di quanto è
aumentata in tutti questi anni di gestione la quota della Regione?
Non ci ha detto niente, perché? Perché - vergogna, vergogna,
vergogna! - la quota della Regione è scesa sempre di più. Se si
vanno a vedere le ripianate di deficit che sono state fatte,
rispetto al 2001, perché non sto parlando di 50 anni fa: 2002, qui
si sta parlando di 5 anni fa, gli introiti netti per la Regione
sono più che dimezzati. Il coraggio della politica allora è quello
di affrontare la realtà per quello che è e noi ci aspettavamo
questo e non ce lo abbiamo avuto, allora glielo diciamo noi: non
solo gli introiti per la Regione sono drammaticamente diminuiti...
e qui diceva l'allora Presidente a proposito dell'aumento degli
introiti per la Regione:
"... questo aumento è positivo anche
dal punto di vista dell'Amministrazione regionale, della
collettività valdostana perché rappresenta un'importante fonte di
entrata, un cespite sul quale la Regione può contare per lo
svolgimento della sua attività"
. Oggi questo cespite è
trascurabile, e chi ha "ucciso" tale cespite è lei, perché è 5 anni
che sta lì ed è 5 anni che c'è tale "trend", quindi è responsabile
di tutti questi 5 anni! Non vado avanti per pietà, però se lo vada
a leggere, credo che le possa permettere di dormire sonni più
tranquilli... almeno ha un punto di riferimento!
Siamo sostanzialmente al disastro economico, che è pericoloso
per 2 questioni: una, l'ho appena detto, perché non abbiamo più a
disposizione un'entrata importante per l'Amministrazione regionale,
è ormai diventata trascurabile, stiamo andando sotto i 30 milioni
di euro all'anno; la seconda è che questo mette a rischio non tanto
la società - voglio dire: la società di gestione può essere questa,
può essere un'altra, ci importa poco -, che potrebbe andare nelle
prossime settimane a portare i libri in tribunale se non viene
passato l'articolo 22 commi 3 e 4, ma mette in crisi la stessa
esistenza della Casa da gioco, perché in tali condizioni, senza
guida politica che dia le indicazioni corrette alla gestione,
questa Casa da gioco non mette a rischio, come pensano alcuni
lavoratori e sindacalisti della Casa da gioco, solo le mance o gli
aumenti di stipendio, ma va a rischio la stessa sicurezza del posto
di lavoro! Questo è drammatico non tanto per le persone che nella
Casa da gioco hanno posizioni importanti come i tecnici, quindi
hanno dei grossi "revenus" e si spera che nel passato abbiano messo
da parte delle riserve per i momenti difficili, ma per tutte quelle
persone che lavorano nell'indotto del Casinò che, avendo posizioni
più difficili, rischiano di trovarsi "a piedi" e senza nessuna rete
di protezione.
Cosa si dovrebbe fare allora in questi casi? Credo che, grazie
al Presidente Caveri, Presidente anche dell'Università, abbiamo a
disposizione un corso di scienze politiche internazionali,
basterebbe frequentare il corso del terzo anno di economia
aziendale, non dico neanche economia e commercio, che è un'economia
aziendale di livello più alto, solo quello di scienze politiche e
ci si renderebbe conto che in questi casi basta fare un'analisi
banale della società e ci è stata fatta in Commissione e lei non ne
ha parlato, si è messo lì a trafficare su questioni... analisi
aziendale: questa è un'azienda soffocata dal costo del lavoro,
adesso non ricordo più la quota, ma 70-80% di costo del lavoro.
Com'è possibile, lei che ha esperienza in materia, pensare che una
ditta con un peso così alto del costo del lavoro possa andare
avanti? Al di là delle scelte peregrine di non manutenzione, di
sogni pindarici, di lanciarsi in queste imprese folli come quella
di mettersi insieme a "Cogetech" per fare le scommesse ippiche in
Provincia di Torino, siamo veramente "alla frutta" dal punto di
vista della capacità. Perché, come ha fatto Marchionne, quando si
arriva in una società in difficoltà, le prime cose sono 2: la prima
è quella di focalizzarsi sul "core business", il motore centrale,
far funzionare bene le cose che sappiamo fare, ossia i giochi da
casinò francesi, americani e le "slot machines"; la seconda è
quella di tagliare i costi. Non è che ci voglia una laurea, basta
da uditore - quindi si risparmiano i soldi dell'iscrizione
all'Università - andare a sentirsi un po' di lezioni di scienze
politiche. Per tagliare i costi del personale, vi sono 2 strade e
su questo devo dire che la lettera dei sindacati è una "chicca" che
rimane nella storia della Valle d'Aosta, l'affronteremo con calma
perché sembra ispirata dalla Giunta regionale, non è così, ma
stranamente c'è una particolare sintonia con le aspettative della
Giunta regionale, ma ci tornerò dopo. Con i sindacati quelli capaci
si possono trattare 2 scelte: la prima è il licenziamento di una
parte, quindi una politica di prepensionamenti, di non rinnovo del
"turnover", di un fondo esuberi...; la seconda potrebbe essere
quella di tenere tutti, ma con una politica salariale adeguata ai
tempi, ossia io garantisco il posto di lavoro, ma tutti bisogna
fare uno sforzo per trovare una soluzione, in modo da dare una
risposta corretta. Non so quale di queste 2 scelte sia la migliore,
probabilmente un po' dell'una e un po' dell'altra, nel senso
sfruttiamo la presenza di lavoratori che abbiano piacere di andare
in pensione e dall'altra di lavoratori disponibili ad un po' di
contrazione di alcune parti salariali per poter avere la garanzia
del posto di lavoro. In Germania siamo arrivati a fare dei
contratti in cui a parità di salario i sindacati proponevano un
aumento delle ore, perché in questa maniera si aveva quella
competitività che garantiva il posto di lavoro, perché sono dei
sindacati che sanno guardare lontano e non solo fino a
maggio-giugno 2008. Dobbiamo avere coscienza che su questo si deve
aprire una trattativa con i sindacati, si deve guardare qual è la
situazione, ma l'obiettivo finale è che il costo del lavoro deve
essere nettamente contenuto.
Dall'altra parte la questione gestionale. Sui temi della
gestione hanno detto altri non mi dilungherò, ma è sicuro che tutta
una serie di iniziative che sono state prese dimostrano che il
Comitato di amministrazione non c'è fisicamente: questa è la cosa
grave! Quando i lavoratori ci vengono a dire che il Presidente
Martini si vede, quando va bene, una volta la settimana, non va
bene! Abbiamo messo lì delle persone per amministrare e non credo
che Marchionne abbia salvato la "Fiat" andando lì il venerdì
mattina 2 o 3 ore; probabilmente andava lì la mattina del lunedì
alle 7,00 e usciva alle 9,00 di sera, se non alle 10,00, se non
alle 11,00, lunedì, martedì, mercoledì, giovedì, venerdì e
probabilmente anche il sabato e magari la domenica si occupava di
altre cose legate alla questione! Vi è un'assenza del Consiglio di
amministrazione e li avete scelti voi facendo qui dentro la
sceneggiata che avete portato i salvatori, avete "fatto fuori" 2
Consigli di amministrazione precedenti per poi arrivare a dire:
"abbiamo trovato i salvatori", bei salvatori! Non voglio difendere
più di tanto situazioni precedenti, i dati lo hanno già fatto per
me visto che gli incassi per la Regione aumentavano, ma all'epoca
della tanto vituperata Gestione straordinaria la Regione incassava
un sacco di soldi, gli incassi erano nettamente superiori a quelli
di adesso e la società di gestione che straballichiava, ma che
perdeva 1,5 milioni di euro in un anno, non i 5 milioni che perde
lei quest'anno! Aveva un riparto intorno al 35-36%, fatto alla
grande.
Ritorno un attimo sul procès-verbal du 11 juillet 2002, dans
lequel il est explicite une affirmation de M. le Président Dino
Viérin, qui disait:
"Il rapporto nel tempo fra Casa da gioco e
Regione per quanto riguarda il riparto si è modificato perché, pur
rimanendo la Casa da gioco di Saint-Vincent l'unica in Italia dove
la percentuale delle slot è inferiore al 50%, anche se è comunque
superiore al 30 o generalmente superata, questa situazione comporta
un grande effetto degli investimenti promozionali proprio per
mantenere alta la posizione dei francesi"
. A questo punto la
percentuale, essendo molto più favorevole per le "slot", il 70%
rispetto a quello dei giochi francesi (45%) e degli americani
(50%), ha comportato un netto aumento di incassi per la Regione. Da
questo punto di vista, l'allora Presidente disse:
"Stiamo
andando bene, al limite possiamo portare al 48%...",
quello che
siamo oggi chiamati a modificare, che comunque rimane il più basso
tasso di ripartizione fra la società e la Regione, 50% a Venezia,
oltre 50% a Campione e Sanremo, che all'epoca aveva più o meno la
stessa percentuale del 48. Allora ci si faceva problemi ad andare
al di là del 50%, non al 60% come adesso, questa è la presa d'atto
di un fallimento totale! Dobbiamo chiederci perché l'Assessore è
arrivato senza un'indicazione politica, senza un'indicazione
gestionale, nascondendo i dati, non spiegando cosa vuole fare,
perché l'obiettivo che aveva in testa e che ha non è un obiettivo
che si può dire, però qualcuno lo ha detto, in Commissione sempre
l'ex Presidente della Regione Dino Viérin ha detto:
"qui si ha
l'impressione del "salvate il soldato Ryan""
, vi è da chiedersi
allora chi è il "soldato Ryan". Tutto questo "ambaradan" è utile
perché portare, in base all'articolo 2447, i libri in tribunale non
era una cosa carina, come non lo era che si ripresentasse sulla
finanziaria e sul bilancio chiedendo un nuovo ripianamento, perché
è quello che avrebbe dovuto fare! Articolo 2446: quando al
trimestre una s.p.a. constata che vi è un abbattimento superiore al
terzo del capitale, cosa che è successa al 30 settembre, deve
sollecitamente convocare l'assemblea per le opportune decisioni.
L'azionista si è così preoccupato che dal 30 settembre ha fatto
convocare l'assemblea per il 27 dicembre, questo è il sollecito!
Quando farete i solleciti all'Assessore quindi sappiate che i
solleciti sono in 90 giorni, per avere qualcosa di più dovete
chiedere un urgentissimo sollecito e spiegare che l'urgentissimo
sollecito sono 3 giorni, una settimana o quello che vi serve,
perché la posizione è 90 giorni. Sicuramente l'intervento... e gli
ridiamo i soldi accumulati in questi anni per il piano di sviluppo,
e gli ridiamo i soldi di quanto hanno speso per le manifestazioni,
e gli diamo il 57% al posto del 48, tenendo conto che quest'anno
oltre il 57% comunque hanno incassato i soldi delle manifestazioni
e di tutto il resto, quindi quest'anno non è il 57%, ma è il 64-65%
grosso modo; per ripianare quest'anno siamo già arrivati a 65, il
che vuol dire che la politica del 60% non è detto che vada in porto
bene, ma questo lo dirò alla fine.
Tornando a capire qual era l'obiettivo, certo, l'obiettivo era
quello di non dover fare un nuovo ripianamento, lo aveva già
presentato lo scorso anno, ripresentarsi alla finanziaria con
questo sembrava poco carino. Sembra poco carino anche portare i
libri in tribunale, perché sembrerebbe anche come dire: "forse è
meglio che mi dimetta prima...", perché, quando la società su cui
ho "messo la faccia", mi sono speso in Consiglio regionale, l'ho
"difesa a spada tratta"... va a ramengo, chi è il mandante dovrebbe
prenderne le dirette conseguenze, allora c'è questo aspetto, quello
di difendere la propria linea politica, ma questo non spiega il
"soldato Ryan", ma chi è il "soldato Ryan"? Il "soldato Ryan" è
l'unico componente del Consiglio di amministrazione che è al terzo
bilancio in perdita, che, se avesse anche questo bilancio in
perdita, dovrebbe dire addio ad essere rappresentante in qualunque
società pubblica. La netta impressione che si ha...
(interruzione del Presidente della Regione, fuori
microfono)
... sono particolarmente preoccupato per queste parole, per cui
cercherei qualche oggetto di ferro se fosse possibile... ho trovato
il telefonino che ha un pezzo in acciaio... bisogna tener conto che
il "soldato Ryan" ha nome e cognome e perché ci si spende così
tanto per un "soldato Ryan"? Secondo me, questa non è una domanda a
cui non ho una risposta, ma che ognuno di noi si dovrebbe fare,
perché la difesa ovviamente è la difesa non della persona singola,
anche in qualche modo la persona singola, ma del ruolo che lui ha
avuto e il ruolo che lui ha avuto è un ruolo di cinghia di
trasmissione fra il potere del primo piano di Palazzo regionale e
la Casa da gioco. Qui allora si capisce tutto il discorso
precedente, in effetti all'Assessore, e forse anche a larga parte
di questa maggioranza - non lo so, lo dovrete dire voi nel voto che
esprimerete sul disciplinare -, non interessa che la Casa da gioco
porti soldi alla Regione o che sia una società sana o che viva
bene, si sviluppi, garantisca con lo sviluppo, con la
competitività, con la concorrenzialità i posti di lavoro, con
l'efficienza, non interessa neppure avere con i sindacati un
rapporto serio, costruttivo e combattivo, perché la concertazione
sia una concertazione che porti dei risultati forti: quello che
interessa è poter influenzare le assunzioni, le nomine, gli appalti
- nel senso di cosa andare a costruire e cosa no -, condizionare
eventualmente le suggestioni varie per quanto riguarda consulenze e
avanti di questo passo, ossia il legame fra la politica e la parte
economica della società, che è la base del clientelismo, del voto
di scambio, del consenso politico ottenuto non per le proprie
capacità, ma per il proprio uso del potere spregiudicato: è questo
l'obiettivo! Il "soldato Ryan", il nostro commercialista è il
simbolo di questa politica, se cade lui, come faccio a garantire
tutti gli altri che sono il garante di quello che hanno avuto e di
quello che potrebbero avere! Come può essere credibile per le
promesse elettorali? Non sei stato capace a garantire il "soldato
Ryan", chi mi garantisce che tu dopo mi manterrai le promesse che
mi hai fatto! Bisogna allora rendersi conto che qui siamo in una
situazione abbastanza simbolica anche per il Consiglio regionale,
forse questo è l'atto più importante su cui stiamo riflettendo
negli ultimi 2 anni, perché è un atto che esprime con una chiarezza
disarmante la politica che vuol portare avanti una parte dell'"UV",
una parte di tale maggioranza e di tale Giunta e voi siete chiamati
a decidere su questo.
Teniamo conto anche di un'ultima questione che voglio
affrontare: quella delle prospettive, se le prospettive fossero
positive per il futuro, potrei anche non tenere assolutamente conto
di tutto quello che ho detto e votare tale disciplinare, perché uno
dice: "va bene, questa era la politica, okay, chiudiamo, questo è
il disciplinare che manda avanti la Casa da gioco perché con il 60%
e la parte che rimane di là, va benissimo". Il 60% è il "brodino"
2008, fine 2008 siamo di nuovo qui con i problemi 2009, perché con
il 60% e con questo "trend" non si va da nessuna parte, perché
quest'anno con il 60% - che poi è un 65%, perché abbiamo dato i
soldi per le manifestazioni e promozioni... - ce la caviamo e
avanza ancora qualcosa per recuperare quelle vecchie tasse spostate
nel tempo, ma l'anno prossimo sarà il 60% secco? E non ci stanno,
basta andare a vedere! Basta che gli incassi diminuiscano di 3
milioni di euro e siete di nuovo "a bagno"! Ma i Valdostani lo
devono sapere che tale disciplinare è un disciplinare a 12 mesi,
neanche a 24, a 12 mesi! Da questo punto di vista, è carino, è
intelligente e io l'ammiro dal punto di vista dell'abilità politica
il fatto di non aver detto niente nella "cosa" e soprattutto di non
aver detto niente sul futuro! I Valdostani però devono sapere per
il giugno prossimo che sul Casinò è un "brodino", non è la
soluzione, perché, se fosse stata la soluzione di lungo periodo,
non avrei avuto nessuna difficoltà a votarlo "a due mani", ma
questo è un "brodino" e l'abilità qual è stata? Che ce ne
accorgeremo dopo le elezioni, sfortuna, i Valdostani lo sapranno
più tardi: questa non è una posizione corretta!
Annuncio solo 2 questioni che poi volevo affrontare visto che
non riesco a farlo in questa prima tornata. Dopo tutto quello che
ho detto, devo anche dire che ci sono stati alcuni passaggi
positivi. Il lavoro di Commissione, per merito anche dell'Assessore
Marguerettaz, che ha voluto confrontarsi in una situazione non
difficile perché aveva 11 Consiglieri piuttosto aggressivi, oltre
che audizioni che hanno caricato... però devo dire che raramente in
Commissione si è riusciti a lavorare in tale maniera e questo con
tutte le difficoltà del Presidente Praduroux, che abbiamo dovuto
sollecitare più volte per avere le audizioni perché adesso sembra
che anche sulle audizioni la minoranza non abbia più niente da
dire, ma alla fine, prendendo atto del lavoro che è stato fatto,
devo ammettere che il lavoro sia di tutta la Commissione che
l'atteggiamento del Presidente della Commissione e dell'Assessore
competente è stato positivo. Questo ha permesso un enorme
risultato: che la Valle d'Aosta con tale disciplinare, qualunque
sia la sua approvazione, rimarrà proprietaria di tutti quegli
elementi strategici di cui è giusto che rimanga proprietaria, il
che significa i gettoni che è la moneta della Valle d'Aosta, tutto
il "software", tutto il "know-how", le banche dati che in questa
attività sono di grandissima importanza. Aver mantenuto poi alcuni
controlli come quello per tavolo nel disciplinare, anche se non
sono ancora attuati, aver specificato tutta una questione sulle
promozioni, su quanto deve essere dedicato alle promozioni - il
famoso 14%... - sono dati che rendono tale disciplinare decisamente
più corretto di quanto non era stato il testo presentato. Questo va
a merito di tutti: dell'opposizione che si è battuta con
determinazione, della maggioranza che ha avuto al proprio interno
un dibattito e che si è spesa studiando il problema ed
affrontandolo, ma certo anche del Presidente Praduroux che ha
diretto egregiamente i lavori, salvo quel piccolo problema delle
audizioni, e dell'Assessore Marguerettaz. Siamo molto lucidi nel
vedere le cose che non vanno, ma anche di apprezzare le cose che
sono state fatte positivamente, spero che l'Assessore possa avere
in aula lo stesso atteggiamento che ha avuto in Commissione e
recepire una parte degli emendamenti che abbiamo presentato.
Si dà atto che dalle ore 10,50 alle ore 11,08 presiede il
Presidente Perron e che dalle ore 11,08 presiede il Vicepresidente
Tibaldi.
Presidente
- La parola al Consigliere Comé.
Comé (SA)
- Il mio intervento non intende entrare nel
merito dei vari articoli del disciplinare che siamo qui oggi a
votare. Il gruppo "Stella Alpina" ritiene infatti che la
Commissione consiliare competente abbia svolto un lavoro meticoloso
e proficuo e devo darne merito al collega Sandri che lo ha
riconosciuto, tanto che i Commissari appartenenti alle diverse
forze politiche presenti in Consiglio hanno presentato nel corso
dei lavori preparatori numerosi emendamenti che sono stati
analizzati in un confronto aperto con l'Assessore Marguerettaz,
molte delle proposte avanzate in quella sede sono state accettate e
il lavoro di Commissione si è concluso con un nuovo testo che ha
modificato sostanzialmente l'atto amministrativo a suo tempo
presentato dalla Giunta. Riteniamo che il disciplinare così
elaborato sia notevolmente migliore e certamente maggiormente
condivisibile dall'intero Consiglio, di conseguenza è evidente la
nostra valutazione in senso generale. Devo affermare tuttavia che
il disciplinare in discussione non sembra essere particolarmente
innovativo: esso si limita ad apportare modifiche al precedente che
sono più tecniche che politiche, per questo non è tale da
sconvolgere i rapporti sotto l'aspetto giuridico e sotto l'aspetto
economico, vi è stato, vista la sofferenza degli anni passati, un
incremento a favore della società "Casinò". Semplicemente esso
cerca di portare rimedio ad alcune problematiche evidenziatesi nel
corso di questi anni, rendendo più fluida l'applicazione di alcune
prassi consolidate come, ad esempio, per le manifestazioni a
proposito delle quali elimina le classificazioni previste e le sue
relative percentuali dirette, indirette e di prestigio, come per
quanto riguarda i beni mobili, che sono diventati di proprietà
della società, e, per quanto riguarda invece i beni immobili le
manutenzioni straordinarie, ora sono a completo carico della
S.p.a., snellendo le procedure ed attribuendo capacità di autonomo
intervento da parte della gestione. Da un punto di vista economico,
alla S.p.a. si toglie da un lato, ma si restituisce dall'altro: il
nuovo disciplinare limita gli interventi contributivi previsti
nelle "pieghe" del disciplinare attuale e concede in compenso un
incremento della percentuale di competenza della "Casinò S.p.a.".
Il testo di disciplinare approvato in Commissione ha creato le
condizioni per togliere gran parte di quelle operazioni pesanti e
burocratiche che erano presenti nell'attuale disciplinare e ha
quindi snellito tali procedure per la società, cosa che permetterà
di intervenire con maggiore incisività e rapidità, ma nello stesso
tempo gli emendamenti apportati garantiscono alla proprietà una
concreta possibilità di controlli su operazioni ed azioni.
Riteniamo che l'approvazione di tale disciplinare crei uno stimolo
alla società a gestire meglio e con più autonomia e pertanto più
efficacia.
Ci stupiscono alquanto le voci che esprimono opposizione
rispetto ai contenuti dell'attuale disciplinare, entrando in
contesti che sono di competenza dei componenti delle Commissioni
consiliari e di questo Consiglio. Il disciplinare è il primo atto,
ma certo non sufficiente per un vero impulso e per un rilancio
della Casa da gioco, il Casinò ormai da anni soffre di una crisi
profonda dalla quale non riesce ad uscire, tant'è che in
un'audizione sul piano di sviluppo si paragonò il Casinò ad un
ammalato in braccio e da lungo tempo. Questa frase non è stata
pronunciata ieri, risale a parecchi anni or sono e il malato non ha
dato segni di miglioramento, si è anzi aggravato tanto che sotto
Natale "Babbo Regione" da anni somministra la consueta "medicina":
un finanziamento suppletivo finalizzato a far scendere di qualche
grado una "temperatura" che lo porterebbe altrimenti al collasso.
In questi anni il mondo del gioco si è fortemente modificato, la
concorrenza non è più limitata alle altre case da gioco italiane ed
estere, ma lo stesso Stato ne è diventato biscazziere:
SuperEnalotto e Gratta e vinci drenano ormai le tasche di milioni
di cittadini, mentre ogni bar d'Italia si è trasformato, in
ossequio alla stessa necessità statale di fare cassa, in una micro
Casa da gioco con "slot machines" direttamente controllate dallo
Stato. Quali le conseguenze di tutto ciò sulla dinamica delle case
da gioco e sulla stessa vita sociale del Paese? Sarebbe
interessante una seria indagine sul fenomeno. D'altra parte viviamo
oggi in un mondo globalizzato, dove sono finiti i clienti d'oro del
nostro Casinò che con 2 ore di auto da Milano e Torino
trascorrevano favolose serate all'insegna di un divertimento di
solido prestigio? Oggi volano verso i Paesi del nord est Europa, le
Seychelles, gli Stati Uniti a cercare emozioni maggiormente
complete e paradisi ben più forniti del nostro. Il mondo del gioco
d'azzardo è cambiato e bisogna cambiare profondamente il nostro
modello di riferimento, questo processo deve vedere in campo le
migliori energie, gli uomini maggiormente capaci, una progettualità
che non ripensi al come eravamo, ma sappia proiettarsi verso il
cosa saremo nel mondo di domani. È del tutto evidente che spostare
cifre e finanziamenti sulla scacchiera degli schemi di bilancio non
risolve il malessere profondo di tale azienda. Curare il nostro
"malato" con l'"aspirina" è oggi un atto dovuto, ma lenisce solo
momentaneamente i sintomi senza produrre guarigioni, anzi può
mascherare ancora un poco il reale peggioramento della situazione.
Con l'approvazione del disciplinare si è voluto cercare di rendere
più autonoma la gestione della società, ma dopo questo primo passo
siamo convinti che sia il momento di intervenire per un rilancio
definitivo della Casa da gioco, che necessita di un intervento sia
nella riorganizzazione interna che inizia dalla flessibilità come
più volte richiesta, per passare alla definizione di una chiara
strategia di rilancio, raccogliendo in un unico documento gli ormai
numerosi studi commissionati in questi ultimi anni, magari
analizzati congiuntamente con quelli elaborati per il "Grand Hôtel
Billia" e con le strategie di percorsi vanno individuati gli uomini
ai quali chiedere di applicare e soprattutto di portare risultati,
"manager" capaci e responsabilizzati.
Presidente
- La parola al Consigliere Fiou.
Fiou (PPD-VDA)
- Al 30 novembre 2007 il deficit della
società pubblica che gestisce la Casa da gioco ammontava a circa
2,8 milioni di euro oltre le imposte differite, già a quel momento
la situazione indicava che a fine anno sarebbe stata necessaria la
ricostituzione da parte di Regione del capitale sociale di "Casinò
S.p.a.", pena il fallimento della stessa società e perciò la
consegna dei libri contabili in tribunale. Per tale motivo c'era da
aspettarsi che al momento dell'approvazione della finanziaria
regionale 2008 si prevedesse l'ennesimo intervento straordinario in
soccorso del Casinò, in attesa - almeno questo sarebbe dovuto
essere - di un ripensamento delle strategie di gestione dello
stesso ed eventualmente di un ripensamento sull'adeguatezza del
Consiglio di amministrazione in carica. Così non è stato, Assessore
competente e Giunta hanno optato per una strada diversa, strada che
passa attraverso un ripensamento del disciplinare che regola i
rapporti Regione e Casinò, per risolvere il problema straordinario
del deficit, ma anche per introdurre modifiche negli stessi
rapporti Casa da gioco e Regione. La Giunta approva una bozza del
disciplinare ripensato e lo invia alle Commissioni, così come è
stato detto, la IV Commissione competente in materia discute a
fondo questa bozza e, dopo aver audito Assessore, Consiglio di
amministrazione, Collegio sindacale, organizzazioni sindacali, ex
amministratori e tecnici esterni, apporta significative modifiche
alla bozza stessa; da tale lavoro scaturisce il testo di
Commissione che stiamo discutendo.
Queste precisazioni erano necessarie, anche se già ampiamente
illustrate, soprattutto dopo le polemiche delle organizzazioni
sindacali, che hanno avuto un importante spazio sugli organi di
informazione e rispetto alle quali qualche piccola riflessione vale
la pena farla. In effetti, fra la bozza approvata dalla Giunta e il
testo di Commissione vi sono significative differenze. Le
valutazioni della IV Commissione e del sottoscritto in merito a
tali differenze sono diverse da quelle delle organizzazioni
sindacali, inoltre queste ultime devono prendere atto che le
Commissioni consiliari non sono luoghi di contrattazione o di
concertazione, come scrivono nella loro lettera, non sono neppure
luoghi dove vengono prese decisioni, ma preparano gli atti, li
discutono, li approfondiscono per favorire una più significativa
discussione in Consiglio, che è l'unico organo competente a
decidere in materia. Va ancora precisato che le modifiche accolte
nel testo di Commissione sono esclusivamente quelle che hanno avuto
il benestare, magari non sempre entusiasta, dell'Assessore
competente. Va ancora rilevato che il testo licenziato dalla IV
Commissione non ha convinto tutti, visto che è passato a stretta
maggioranza, ossia 4 favorevoli, 2 contrari, 1 astenuto. Sono fra
quelli che hanno votato contro, pur riconoscendo importanti le
modifiche introdotte al testo di Giunta, ma che non hanno cambiato
la filosofia di fondo dell'intervento. Permangono infatti una serie
di correzioni rispetto al disciplinare in vigore che hanno come
risultato di cambiare sostanzialmente e in modo permanente i
rapporti fra Regione e Casinò e questo attraverso un diverso
riparto delle risorse, un allentamento dei controlli e una
commistione o confusione fra proprietà e gestione e tutto questo
per realizzare, secondo quanto detto dall'Assessore e dai membri
del Consiglio di amministrazione durante le audizioni, 2 obiettivi:
lasciare al gestore più libertà aziendale, razionalizzare la
gestione dei rapporti contabili fra Regione e Casinò. In realtà il
nuovo articolato, più che lasciare maggiore autonomia alla gestione
aziendale, realizza una nuova commistione fra proprietà e gestione,
in parte poi corretta dalle modifiche intervenute in IV Commissione
e, di fatto, avalla, garantendogli un'acritica e permanente nuova
iniezione di risorse, l'andamento negativo della gestione. Certo
che è un bel risultato di fine legislatura dopo che questa era
cominciata con un Assessore che era andato alla carica, "lancia in
resta", per cancellare il Consiglio di amministrazione allora in
carica e che aveva in più occasioni criticato aspramente
l'esperienza della Gestione straordinaria, che, va ricordato, aveva
dovuto "tirare la carretta" della gestione con un riparto che le
garantiva meno del 40% - non il 60 -, tutto compreso, e che aveva
dovuto operare con la paralisi che derivava da un virulento e
decennale contenzioso! Gli atteggiamenti dell'Assessore facevano
pensare a chissà quale rivoluzione, invece dall'inizio legislatura
il Casinò si è distinto per un sostanziale immobilismo, malgrado
alcune iniziative della Giunta e malgrado potesse contare su una
nuova libertà di intervento. Non è servito da scrollone neppure il
consistente investimento per superare la situazione di
accerchiamento e con questa nuova formulazione del disciplinare mi
pare si voglia soprattutto garantire una continuità senza scossoni
dell'attuale Consiglio di amministrazione, rischiando però
un'assuefazione all'inevitabilità del declino della Casa da gioco
che lo stesso Consiglio di amministrazione identifica. Non ha
risolto infatti nessun problema né sul piano dell'organizzazione
interna dell'azienda, né in merito al rilancio del ruolo del Casinò
di Saint-Vincent sul mercato. Tale situazione pare non preoccupare
le "lobby" interne, che così continuano a "vivacchiare nei propri
orticelli", magari assecondate anche dalle organizzazioni
sindacali. Ancora qualche riflessione sulle novità più consistenti
di questo nuovo disciplinare. Riguardo alle risorse con il comma 3
dell'articolo 22 "Disposizioni transitorie" al "Casino de la Vallée
S.p.a." viene garantito in modo retroattivo un diverso riparto dei
proventi lordi dei giochi, la percentuale viene portata dal 48% al
57%, si risolve così il problema contingente del capitale sociale.
Diverso significato invece ha la modifica della percentuale sempre
dei proventi lordi dei giochi spettante alla gestione per il
futuro, che passa dal 48% al 60%. Vi è, è vero, nella soluzione
prospettata una commistione di ruoli, per cui la gestione si
sobbarcherebbe oneri che spetterebbero alla proprietà: manutenzione
straordinaria, manifestazioni... però individuati con genericità
lasciando spazi ad una gestione elastica di queste risorse. Checché
si dica, però, una fetta dei nuovi introiti va a rimpinguare le
casse della normale gestione per tentare di mascherare nel futuro
nuovi ricorsi a ripianamenti di bilancio, così l'anticipazione dei
soldi permetterebbe di evitare interventi straordinari a
posteriori. L'aumento di percentuale 48%-60% (12%) è consistente e
porta al di fuori la media dei riparti di quanto spetta agli altri
Casinò italiani, per i quali il riparto rimane al 48%, salvo
aumenti limitati nel tempo e legati magari a difficoltà contingenti
o a compiti straordinari che le proprietà richiedono alle società
di gestione. Vi è poi un altro fatto: da noi vi sono tutta una
serie di incentivi in percentuale che andrebbero ancora alla
gestione nel caso che gli introiti subissero degli aumenti, quindi
quasi per incentivare il funzionamento in positivo della Casa da
gioco. Per gli altri Casinò avviene qualcosa che è esattamente il
contrario: nel caso in cui le società di gestione superassero
alcuni livelli di incassi, comincerebbero a subentrare nei superi
delle percentuali in diminuzione, non in aumento. La nuova
ripartizione poi è una mina vagante riguardo la possibilità di
un'eventuale prospettiva di rapporto con una società privata di
gestione. In tal caso voglio vedere come si farebbe a tornare
indietro rispetto a quanto riconosciuto ad una società di gestione
considerata amica nel caso si andasse a fare un contratto con una
società privata.
Per quanto riguarda la proprietà dei beni mobili, le modifiche
proposte dalla IV Commissione hanno riportato le cose su un più
corretto equilibrio, checché ne dicano i sindacati. In troppi
dimentichiamo facilmente i contenziosi del passato riguardo alla
gestione dei gettoni, del sistema informativo... Gestione
straordinaria ha pagato pesanti pedaggi per non vedere interrotta
la sua attività causa i pretesti "SITAV" e "FINOPER" in
materia.
Anche per quanto riguarda il problema sicurezza e i controlli,
le modifiche proposte dalla IV Commissione hanno ripristinato
accettabili garanzie. Il fatto di insistere sui controlli non è,
come qualcuno pensa, per penalizzare i lavoratori del settore o per
"fare loro le pulci", ma per creare situazioni di maggiore certezza
in caso di contestazioni. Il Casinò è una fabbrica di soldi, fra
virgolette, e sappiamo bene quale influenza i soldi hanno sulle
persone che sono qualche volta anche pronte a tentare trucchetti
per averli. La disponibilità di testimonianze oggettive in alcuni
casi sono importanti, per questo tutti i casinò europei hanno le
telecamere di controllo dei giochi. Queste ovviamente vanno usate
bene, non per contestare eventuali piccoli errori dei lavoratori:
vanno usate per vedere se in alcuni passaggi vi sono iniziative e
azioni non corrette. Tutti i casinò fanno i conteggi delle mance
tavolo per tavolo, il rapporto ricavi-mance nei Casinò è un
indicatore statistico che evidenzia o meno problematicità nella
gestione dei giochi. Quando si verificano ad esempio fasi critiche,
la percentuale delle mance rispetto agli incassi sale. I conteggi
puntuali tavolo per tavolo non servono come dicono le
organizzazioni sindacali, per andare a controllare quei lavoratori
che, avendo meno mance, possono essere considerati lavoratori meno
bravi. No, avviene proprio il contrario: quando vi sono situazioni
di crisi, le mance aumentano, non diminuiscono. Il controllo solo
gioco per gioco non permette una verifica puntuale dei motivi di
tale fenomeno. In generale poi l'attenzione per i controlli da
parte nostra è un dovere preciso, perché attraverso gli stessi si
salvaguardano ruolo e introiti della Regione.
In conclusione l'atto in discussione interviene per risolvere un
problema contingente: la ricostituzione del capitale sociale,
intervento che, pur evidenziando le debolezze gestionali, è
inevitabile, pena il fallimento della società. Va però poi a
modificare in modo pericoloso il rapporto sia economico, sia
organizzativo fra Regione e Casinò, in modo che mi pare per
difendere quello che considero infelice "status quo", in attesa di
qualche evento non ancora individuato che venga a risollevare le
sorti della Casa da gioco; questo passaggio ci pare poco
responsabile per cui voteremo contro tale disciplinare.
Si dà atto che dalle ore 11,29 riassume la presidenza il
Presidente Perron.
Président
- La parole à la Conseillère Viérin
Adriana.
Viérin A. (UV)
- On est arrivés aujourd'hui au dernier
acte d'une longue démarche, débutée au mois de mai dernier, qui va
réécrire les normes qui règlent le rapport entre la Région autonome
Vallée d'Aoste et la Maison de jeu de Saint-Vincent. Il s'agit d'un
document d'une grande importance, puisqu'il doit définir les
obligations réciproques, en garantir le respect, définir les
objectifs opérationnels et les conditions que la société doit
respecter. Le cahier des charges doit ou devrait donc répondre à 3
objectifs fondamentaux: tout d'abord, donner des garanties quant à
une gestion efficace et efficiente de la Maison de jeu;
deuxièmement, établir des conditions qui assurent un développement
durable de la Maison de jeu; troisièmement, prévoir une répartition
des bénéfices équitable qui ne soit pas uniquement une façon pour
assurer un rééquilibre des comptes, mais puisse devenir une
incitation à l'action d'entreprise et une sollicitation à réaliser
des résultats positifs. La rédaction d'un document de cette
envergure ne peut, ne doit pas tenir compte de la nature temporaire
du gérant et doit, devrait donc répondre à une validité de
caractère général sans mélange, ou confusion entre propriété et
gérant. Nous ne pouvons pas créer de dangereux précédents vis-à-vis
de futurs gérants, puisque, si on établit des règles aujourd'hui,
il sera très difficile de prévoir de faire autrement dans le futur
quand le gérant pourrait changer ou pourraient changer les
participations actionnaires dans la même société. Voilà pourquoi
pendant les travaux de Commission nous avons proposé des
amendements, qui allaient tous, quoi qu'on en dise, dans cette
direction, avec le seul souci de répondre aux objectifs
susmentionnés. Amendements par la plupart accueillis par
l'Assesseur Marguerettaz, à qui j'ai reconnu publiquement un esprit
de collaboration et de confrontation que par ailleurs nous ne lui
reconnaissons pas toujours.
Je regrette par contre que l'Assesseur, lui, toujours
publiquement et par le biais du même média, face à des critiques
des syndicats, sur lesquels je vais revenir plus tard, a préféré
décharger toutes les responsabilités sur les pauvres "peones" de la
IV
e
Commission: les problèmes politiques qui ont obligé
à des compromis. Dommage, car même pas le climat de Noël arrive à
adoucir le caractère de l'Assesseur Marguerettaz. Surtout que
franchement, en ce qui me concerne, depuis le début de la
législature et, en particulier en ce qui concerne le cahier des
charges, depuis le mois de mai dernier j'ai donné mon entière
disponibilité afin d'affronter de façon sérieuse et constructive le
"problème Maison de jeu". Il est vraiment déplorable que l'on doive
arriver à utiliser ces mots pour le Casino, qui depuis ses essors a
toujours été considéré comme une réelle ressource pour le budget de
l'Administration régionale et pour la Communauté valdôtaine dans sa
globalité et - il faut bien le dire - en une certaine mesure il est
encore une ressource. Si nous regardons seulement les dernières 10
années, nous ne pouvons que constater un graduel, mais inexorable
effritement des revenus de la Région, contre les 79 millions
d'euros de 1997 on tombe à 35 millions d'euros de 2006 ayant déjà
déduit toutes les contributions régionales, avec une chute
verticale pendant ces dernières années. Voilà pourquoi depuis
plusieurs années je demande d'abandonner les recherches fébriles
des responsabilités des anciens Gouvernements, des anciens gérants,
d'abandonner la "chasse aux sorcières" qui, par ailleurs, n'ont
mené nulle part, afin de consacrer toutes nos énergies afin donner
un nouvel élan à la Maison de jeu. Je demande de nous confronter
concrètement pour que le Casino de Saint-Vincent puisse retrouver
le prestige et le revenu qu'il a connus auparavant. Je suis
personnellement persuadée, comme j'ai eu l'occasion de dire dans
d'autres occasions dans cette même salle, qui est tout à fait
possible de relancer le Casino de la Vallée, mais il faut que la
politique dessine des stratégies précises et que ceux qui assurent
la gestion sachent les traduire en actions efficaces et
performantes.
Je repousse donc avec force les accusations lancées sans
connaissance de cause, mais probablement uniquement sur des
arrière-pensées ou des suggestions externes de la part des
organisations syndicales dans les 2 documents: celui du 18 mai 2007
et celui du 18 décembre 2007. Les membres de la IV
e
Commission n'ont aucunement le tracas de
"mantenere un'elevata
conflittualità tutta interna alla politica",
mais les mêmes
membres essaient, avec leurs moyens et leurs capacités évidemment,
d'accomplir à leurs tâches: des tâches institutionnelles dans
l'intérêt de la Communauté valdôtaine toute entière. Les mêmes
membres ont le devoir d'écouter toutes les institutions et les
personnes concernées, le devoir de donner des indications
politiques dans le respect des lois en vigueur, mais il n'ont
absolument pas - comme l'a rappelé M. Fiou - aucun pouvoir de
concertation et de négociation avec qui que ce soit et ne peuvent
en aucun cas être retenus les seuls responsables des problèmes et
des difficultés qui, malheureusement, intéressent tous les secteurs
économiques de notre Région. A chacun son rôle et aux syndicats,
institutions que je respecte et que je considère tout à fait
importantes pour régler les rapports entre travailleurs et patrons,
le leur! Je suis frappée par les considérations des syndicats sur
le personnel en fonction, où sont-elles
"le gravi rigidità
gestionali poste dal disciplinare e l'invadenza politica sulla
gestione che rischia di limitare le scelte gestionali"
? Mais,
ma parole, c'est le monde à l'envers! Le chapitre sur le personnel
a été écrit avec le seul souci de garantir l'emploi au personnel en
fonction à la date d'entrée en vigueur du futur cahier de charges.
Est-ce que les syndicats avaient-ils embrassé
cœur et âme les prévisions stratégiques de la
Maison de jeu, qui vont dans le sans de
"un piano straordinario
di uscite e la previsione di un adeguato fondo di
ristrutturazione"
?
Est-ce que les travailleurs de la
Maison de jeu ont-ils été mis au courant de cette hypothèse de
travail? Il ne serait peut-être pas plus rentable pour les
travailleurs, pour la Maison de jeu et pour nous tous de penser à
améliorer l'état actuel, de penser à reconquérir le marché, de
penser à donner un réel élan, plutôt que de se contenter de
raisonner au rabais, en considérant la Maison de jeu comme une
structure incapable de repartir sur le bon chemin, en imaginant
seulement des procédures qui ont le seul but de garantir un
équilibre comptable. Mesdames et Messieurs, et je m'adresse par-là
aussi aux syndicats évidemment, permettez-moi de vous dire que nous
devons avoir le courage et l'ambition d'imaginer un Casino en bonne
santé, un Casino capable de fournir des revenus à ses employés, au
territoire de Saint-Vincent et de Châtillon, en particulier, au
territoire valdôtain dans sa globalité et aux caisses régionales
comme il l'a très bien fait dans le passé. Par ailleurs nous
croyons que le Casino doit redevenir le moteur qui arrive aussi à
faire tourner positivement les infrastructures du territoire qui
l'entourent. Je signale à ce propos une contradiction totale sur ce
sujet entre le document écrit le 18 mai où les syndicats demandent
de
"definire la migliore scelta che deve coinvolgere
complessivamente tutta l'area del Casinò oltre a contribuire allo
sviluppo del territorio"
et le document du 18 décembre 2007, où
ils écrivent:
"il Casinò viene sovraccaricato di oneri impropri
perché l'azienda si deve far carico dell'ospitalità esterna per
permettere delle effettive ricadute sull'imprenditoria locale".
Que s'est-il passé entre le 18 mai 2007 et le 18 décembre?
N'oublions pas que le cahier de charges 2003 prévoyait expressément
un pourcentage de 30% pour les retombées externes, donc avec des
mesures bien plus contraignantes pour la Maison de jeu de
l'actuelle version et à l'époque, en 2003, en 2002, avant, les
syndicats n'avaient rien à dire à ce propos. Je dois dire qu'ils
ont bien fait de se taire à ce propos, à juste titre ils n'ont rien
dit, puisque les syndicats ont ou devraient avoir comme objectif
primaire la défense des travailleurs, mais pas seulement des
employés du Casino, mais de tous les travailleurs valdôtains. Pour
ce qui est de l'article 11, comment peut-on affirmer que la version
de la Commission
"diventa un ulteriore elemento negativo per la
Casa da gioco"
?
Messieurs, mais nous avons simplement
reporté une éventuelle révision des clauses économiques, des
répartitions au sein de ce Conseil, seul organe député à modifier
un document qu'il a voté auparavant!
Je viens maintenant aux points chauds, probablement les seuls
vraix points chauds, qui intéressent vraiment les employés: la
vidéosurveillance et le décompte des pourboires table par table. A
ce propos je tiens à donner des explications claires, puisque j'ai
plus qu'un doute que les travailleurs concernés ont été mal
informés ou encore pire. Pour ce qui est de la vidéosurveillance,
rien n'a changé par rapport à la première "rédaction" du cahier de
charges, sauf que le protocole qui devra régler l'utilisation de la
surveillance par les caméras sera rédigé par le Gouvernement
régional en accord et de concert avec "Casinò S.p.a." au lieu
d'être rédigé, comme énonçait le texte originaire présenté par le
Gouvernement, par
"il Direttore della Casa da gioco"
tout
court, où on n'arrivait pas à comprendre de qui on allait parler,
c'est-à-dire
"il Direttore della Direzione Casa da gioco"
ou
"il Direttore della Casa da gioco"
,
donc du "Casinò
S.p.a." et ceci comme déjà prévu dans le respect total des normes
portant tutelle de la liberté et de la dignité des travailleurs, et
on l'a écrit. L'introduction des moyens électroniques de contrôle
n'est absolument pas motivée par une logique de suspect, bien au
contraire elle va devenir une réelle garantie pour les employés.
Par ailleurs il faut le rappeler, tous les casinos dignes de ce nom
ont déjà introduit depuis belle lurette des contrôles
électroniques, avec pleine satisfaction de tous les acteurs
concernés. Pour ce qui est de la comptabilité des pourboires, par
rapport au texte en vigueur on a ajouté une phrase:
"nel
rispetto della normativa vigente in materia di lavoro",
qui va,
à mon avis, garantir les employés et permettra à la Maison de jeu
de régler une fois pour toutes cette question par le biais d'une
négociation avec les syndicats et les travailleurs concernés. Je
regrette donc, mais on ne peut pas écrire que
"una
regolamentazione imposta da terzi soggetti è illegittima,
rischiando di essere fine a sé stessa e di fatto
inapplicabile".
J'estime que les membres de cette Assemblée
essaient de faire de leur mieux pour écrire des normes légitimes,
applicables et sérieuses avec un seul et unique souci: répondre aux
besoins et aux exigences de la collectivité valdôtaine toute
entière.
Pour ce qui est des autres points chauds du cahier de charges à
l'examen du Conseil, je me réserve d'intervenir plus tard le long
de la discussion. Merci.
Président
- La parole au Conseiller Ottoz.
Ottoz (CdL)
- Credo che quella sul Casinò sia una delle
tematiche liturgiche dove si fa del fatto di partecipare alla
discussione, di intervenire, quasi un dovere; mi ricordo che nella
scorsa legislatura era così sia per il Casinò che per il Piano
sanitario, ossia dovevano intervenire tutti e questo portava sì ad
interventi molto interessanti e molto ampi, complessi e articolati,
in cui alla fine si perdeva però di vista quali sono i problemi
reali. Alcuni li ha sottolineati la collega Viérin nella parte
finale del suo intervento quando ha detto: "alla fine, ai sindacati
cosa interessa, venendo alla frutta? Contano le mance per tavolo e
telecamera". Dobbiamo sapere quindi di cosa parliamo, altrimenti
qui il discorso diventa interessante, articolato, complesso ma
fumoso e le risposte che ci dovrebbe dare l'Assessore possono
essere altrettanto articolate e fumose, poichè ad una domanda
complessa si dà una risposta complessa e nel processo si perde
l'informazione e soprattutto la gente fuori e chi deve redigere gli
articoli di giornale alla fine può...
Rimane il fatto che vi sono altri 2 elementi fondamentali oltre
quelli che ha citato la collega Viérin: il primo è il famoso
trilemma che ho posto in Consiglio, ma in un'altra sede di
dibattito, ossia se ci siamo chiariti le idee, se il Governo, il
Consiglio e la IV Commissione hanno le idee chiare su cosa deve
essere il Casinò: un tesoretto di voti; un ammortizzatore sociale
per tenere dei finti occupati, che, fra l'altro, generano dei
costi; o un'azienda che rende dei soldi a questa Regione intanto
come prodotto della sua attività e poi come effetto indotto sul
territorio? Fin quando non si chiarisce quale di questi 3 elementi
è l'unico che bisogna perseguire - e ce lo si dice chiaramente -
non si esce da tale problema. Su questo, sul problema degli esuberi
o non esuberi, vorremmo una risposta chiara, perché in questi
disciplinari alla fine, pur essendoci cose che non sono scritte a
caso, che poi hanno conseguenze pesanti, si dice tutto e di più e
non si dice tutto e non si dice di più.
Vorrei fare una domanda sola, chiara, che abbia una risposta
sola e chiara dall'Assessore Marguerettaz, proprio una domanda e
una risposta, non un discorso complicato. Dato che l'Assessore è
stato citato come esimio commercialista dal collega Sandri - e
sappiamo che ciò è vero -, ci dica cosa succede se l'articolo 22
del disciplinare non viene approvato. Ci dica cosa succede al
Casinò, alla società, agli Amministratori sia per l'impatto
immediato, sia per la loro successiva capacità di presentarsi sul
mercato dove operano i cacciatori di teste di "manager".
L'Assessore ci dica: "se togliamo l'articolo 22, succede questo",
oppure "non succede niente" e allora sapremmo meglio come
comportarci nel giudicare il resto, fermo restando l'opinione che
ognuno di noi ha su altri aspetti importanti, articolati e
suscettibili di essere approfonditi del disciplinare. All'Assessore
quindi chiedo una sola cosa: se l'articolo 22 non passa, o se non
passasse, perché non oso pensare che non vi sia la forza politica
di farlo passare sulla testa di tutti, cosa succede al Casinò e ai
suoi Amministratori? Una domanda chiara e semplice, vorrei una
risposta chiara e semplice.
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Non ho problemi nell'intervenire in
questo momento, oggi abbiamo modo di intervenire su tutti gli
articoli, essendo che molte delle questioni che sono state poste
riguardano l'articolato, non vi è alcuna voglia di mortificare la
discussione, né lo sarà. Ovviamente allora un'analisi dettagliata
di tutte le cose potremo farla su tutti gli emendamenti che sono
stati presentati e che riguardano quasi tutto l'articolato, quindi
non ci sarà nessuna intenzione di sottrarsi ad un discorso...
Ringrazio tutti gli intervenuti anche perché sono dei consigli
preziosi, c'è chi mi ha detto come devo intervenire, c'è chi mi ha
detto di andare a rileggere degli interventi del passato: sono
tutti consigli utili che terrò molto cari.
Oggi come oggi, non credo che in questa aula emergano delle cose
diverse e delle cose nuove rispetto a quelle che abbiamo sentito
durante centinaia di interpellanze, centinaia di interrogazioni,
diverse audizioni in Commissione dove più di una volta abbiamo
analizzato studi fatti da importanti società, fatti da soggetti
che, così come qualcuno ha detto, dovrebbero "volare più alto"
rispetto a delle analisi di piccolo cabotaggio. Una cosa che è
emersa in queste discussioni quindi è che la gestione così come
concepita è una gestione che ha tantissime rigidità e io devo
riconoscere l'onestà intellettuale del collega Sandri nel rilevare
delle rigidità, ma non riconosco questa onestà nel momento in cui
dice: "la superiamo... c'è un costo del personale che è
incredibile, cosa facciamo: licenziamo o diminuiamo gli stipendi?".
Devo dire la verità... facciamo una riunione al Casinò dove lei
sostiene il Consiglio di amministrazione e andate a proporre questo
discorso. Vede, un conto è rappresentare quello che sarebbe bene,
altro è mettere in atto una serie di attività per raggiungerlo. Non
credo che parlando di persone si possano fare dei "salti" e degli
"scalini", si deve fare un'operazione lenta e continua per poter
migliorare. Qualcuno oggi ha gridato - e me ne dispiace perché
bisognerebbe cercare di guardare le cose nel tempo - dicendo che
c'è una canea di consulenze, di società che danno prestazioni in
"outsourcing". L'attività si sarà anche ridotta, ma guadate negli
anni, Vicepresidente Tibaldi, è sufficiente che lei non si limiti a
chiedere quello che ha chiesto, ossia chi ieri prestava e chi oggi
presta, chi presterà per capire che c'è un percorso e, quando fa
l'esempio specifico, dicendo che ci sono le paghe che sono date
fuori, le paghe sono da tanto tempo che sono state date fuori e non
è pensabile che i "croupiers" si mettano a fare le paghe degli
altri colleghi. Questo discorso lo posso anche condividere, ma da
quando sono state esternalizzate le paghe!
(interruzione del Vicepresidente Tibaldi, fuori
microfono)
...
è uno degli obiettivi che si è posto il Consiglio di
amministrazione, nel senso che bisogna preparare delle persone per
fare dei mestieri, proprio questo! Collega Squarzino, non si agiti,
questo è un discorso che è negli obiettivi, ma le professionalità
non si inventano e, se è vero che ci può essere un esubero, bisogna
guardare dove vi sono queste professionalità e come possiamo
riconvertirle, non è così semplice! Ho ricevuto una delegazione di
Confindustria che si lamentava del fatto che erano diminuite tutta
una serie di prestazioni date in "outsourcing" nell'ambito
dell'ICT, perché c'erano delle professionalità che potevano essere
convertite e c'erano degli spazi per poter dare delle risposte. Da
un certo punto di vista, colgo degli spunti, ma quello che rifiuto
è che vi sia la volontà di non perseguire un determinato obiettivo,
come se, da un lato, vi fossero quelli che la vedono lunga e,
dall'altro, quelli che vogliono insabbiare tutto, non è così! La
rigidità di quella situazione è nota a tutti e, ogni volta che si
fa un passo avanti, è un passo che viene fatto con grande fatica e
molte volte probabilmente da fuori non si riesce neanche ad
apprezzare il lavoro; quindi ritengo che siano ingiuste queste
accuse.
Uno degli argomenti che è stato utilizzato di più è: "un
pericoloso precedente". Questo disciplinare vale per tale
situazione: "Casinò S.p.a.", faccio un inciso: è una società
totalmente pubblica, se noi cominciamo ad avere dei dubbi sul fatto
che al termine di questo disciplinare una società pubblica si metta
contro l'unico azionista in buona sostanza, se facciamo eccezione
del Comune di Saint-Vincent, siamo in una situazione di forte
criticità. Noi oggi... e alcune riflessioni fatte da società... ci
dicevano: "ma voi duplicate i controlli, avete un controllo che è
effettuato dai controllori regionali e poi vi sono i controlli di
amministrazione della società, probabilmente ne basta uno". Tale
discorso non può essere fatto semplificando i processi, ma sta di
fatto che probabilmente qualche ragionamento di questo tipo
bisognerà farlo, altrimenti abbiamo più persone che controllano di
quelle che fanno! Anche nell'ambito della gestione da un lato si
dice che la gestione deve essere improntata a criteri
aziendalistici e privatistici, dopodiché sapete che il Consiglio
regionale e la convenzione introducono una serie di regole
legittime, corrette, ma che non fanno sì che questa società abbia
"le mani libere", così come una proposta, una versione, fatta anche
da un Consigliere di amministrazione:
"dovremo fare una
promozione maggiore, dare più credito ai giocatori, tanto in fin
dei conti gli diamo della plastica!"
, tali parole sono a
verbale, nel dare questo di fatto aumenteremmo i volumi; dopodiché
dice:
"... ma se anche recuperiamo il 30% di quello che gli
abbiamo dato, è un 30% trovato..."
: questa non è una
sciocchezza, può essere anche vero, perché in tale modo ingolosisco
il giocatore. Il problema è che, essendo entrate pubbliche, il 70%
che manca, che dovesse non essere recuperato, diventa un problema
non da poco, quindi il gestore privato svincolato da qualsiasi
regola potrebbe avere una sua logica, poi dice:
"... in fin dei
conti io glieli ho dati, però ho recuperato solo il 30%, in fin dei
conti ho guadagnato il 30%, se non glieli do, non recupero nulla,
quindi il margine è un margine importante"
. Capite che il fatto
di essere un Casinò pubblico ha una serie di garanzie e dà una
serie di tutele, ma pone, dal punto di vista della concorrenza, il
Casinò su un livello diverso rispetto ad un concorrente
privato.
Ogni volta che parliamo di Casinò si parla di inquinamento della
politica nella "Casinò", dopodiché ritrovo puntualmente che si
occupa e che va ad interferire con le attività della Casa da gioco
un numero importante di Consiglieri regionali. Da un lato diciamo:
"non bisogna occuparsi del Casinò"; dall'altro, abbiamo una
relazione importante, qui non dobbiamo fare gli ipocriti! Gran
parte di coloro che lavorano al Casinò hanno dei referenti
politici; addirittura il mio amico Bortot ha partecipato ad
un'assemblea sindacale dei lavoratori, altro che allontaniamo la
politica! Io non sono mai andato ad un'assemblea sindacale, Sandro.
Le suggestioni che ha introdotto il Consigliere Sandri e che sono
state riprese con la domanda finale del Consigliere Ottoz: "cosa
succede con l'articolo 22?"... credo che agli Amministratori non
succeda nulla, nel senso che gli Amministratori hanno presentato un
bilancio, quello che richiamava il collega Fiou, al 30 settembre.
Il 30 settembre non vi è un "pendolo" dove salta fuori un
risultato, ma il 30 settembre è una data di riferimento; dopodiché
il Consiglio di amministrazione si è riunito all'inizio del mese,
lei sa benissimo che il Codice civile stabilisce che il bilancio si
chiude al 31 dicembre, ma per far stare i conti precisa che viene
approvato entro il 30 aprile: questo vuol dire che i conti
necessitano di avere una serie di valutazioni per poter essere
presentati. Al 30 settembre non avevamo le informazioni che abbiamo
oggi e quelle che abbiamo oggi - quelle che perlomeno ho trasmesso
dal Collegio sindacale... il 30 settembre... me le hanno trasmesse
il 17 dicembre - mi danno un dato diverso dal suo, perché c'è
quello che ha accennato il collega Sandri: l'aspetto della spesa,
delle imposte differite, quindi abbiamo un risultato che è di 5,8
milioni perché c'è l'aspetto delle imposte differite. In sostanza,
dando una risposta al collega Ottoz, con un bilancio al 30
settembre che viene approvato con 5,8 milioni il capitale sociale è
totalmente eroso e bisogna mettere in liquidazione la società. Se
non viene approvato l'articolo 22, nel corso dell'Assemblea si deve
prendere atto che non c'è più il capitale sociale ed è una delle
motivazioni per mettere in liquidazione la società, se non è
possibile sottoscrivere del capitale sociale per poter ricostituire
le condizioni di equilibrio finanziario.
Per quanto attiene le critiche rispetto ad una non lettura
politica, credo che il collega Comé abbia dato una rappresentazione
onesta, ha detto: "qui non c'è uno stravolgimento del disciplinare,
ci sono una serie di aggiustamenti che di fatto mantengono
sostanzialmente inalterato il rapporto". Voi avete continuato ad
insistere dicendo che da 48% si passa a 60%, voglio solo dirvi che,
dal punto di vista algebrico, è vero che da 48% si passa a 60%, ma
spariranno poi nei capitoli di spesa del bilancio regionale con
ovvio ed intuibile miglioramento dei nostri dati per il Patto di
stabilità, sparendo dei capitoli di spesa, affrancando delle
risorse per fare i paragoni anno su anno, ma dal 48% si passa a 60%
facendo quei calcoli che vi ho fatto prima e che volutamente non
prendete in considerazione, perché, dal punto di vista matematico,
non si passa da 48% a 60%, ma si passa da 48% a 60% e si eliminano
dei capitoli di spesa che di fatto portano una pressoché
sovrapposizione dei 2 dati; pertanto 48 più 7 e qualcosa fa 55, più
3 e qualcosa del 6% porta a 58 più le manutenzioni che non sono un
dato fisso, degli anni ci sono 2 milioni, altri anni ci sono 2
milioni e mezzo, ma con delle rigidità che ormai non sono più
tollerabili.
Non sono qui quindi né ad occultare un disciplinare che ha degli
obiettivi diversi, voglio solo immaginare una gestione che
prosegue, credo vi siano i presupposti e devo dire la verità non ho
voluto scaricare la IV Commissione, ho solo detto - e difenderò il
lavoro del Governo regionale - che il Governo regionale aveva
presentato una bozza, che gli emendamenti sono stati un
compromesso, credo sia corretto definirlo così come è stato, il
collega Fiou è stato onestissimo nel dirlo, sono degli emendamenti
avallati, anche se non con entusiasmo, perché erano delle
situazioni che ritengo possano essere ricondotte alla
ragionevolezza. Se poi uno mi dice: "ma tu come lo volevi, forse io
lo volevo diverso", ma questo è ragionevole e ho invitato sui
giornali nell'intervista i sindacati a non avere un atteggiamento
bellicoso, nel senso che indicano nel documento: "faremo ricorso al
TAR...", eccetera, ho detto: credo sia più importante rimanere al
tavolo del confronto che affidarci ad attività particolarmente...
Devo dire la verità, Signori miei, non ho mai gioito del fatto che
i sindacati facessero sciopero, ho sempre cercato di mantenere il
dialogo in modo accettabile, pur comprendendo che ci sono posizioni
diverse. Il "dossier" del Casinò non è un "dossier" dove, se viene
bruciato in piazza Marguerettaz - magari dice il Vicepresidente
Tibaldi -, riuscirete ad avere degli effettivi benefici, gli
effettivi benefici si avranno solo se vi sono degli atteggiamenti
costruttivi che possono portare ad avere un'azienda che via via
recupera un po' di competitività, ma con la consapevolezza che solo
guardando al passato non si va da nessuna parte, prima o poi si
prende un "palo": se si guarda solo al passato e lo dico a tutti
dal Consiglio ai sindacati, perché il mondo va avanti
indipendentemente dai nostri "desiderata" e quello che era non è
detto che possa ripetersi. Bisogna fare di tutto... lo dico sempre
perché è un settore che si occupa del tempo libero, vi dico quello
che accadeva nel mondo delle discoteche: erano piene dal lunedì
alla domenica e tutti facevano la coda per andare in questi locali,
pagando. Oggi ci sono formule nuove, chi ha delle discoteche,
guardo chi a Pila ha avuto modo di osservare tutto il sistema, è
cambiato. È vero che dava delle soddisfazioni, ma il mercato è
andato avanti e con questo non è che il mercato del tempo libero è
diminuito, perché qualcuno dice che il mercato del gioco d'azzardo
non è diminuito, ed è vero, ma è cambiato! Non è quindi che oggi i
giovani non escono di più, anzi forse escono più di prima, stanno
in giro più di prima e forse spendono anche più di prima, ma non li
spendono come li spendevano una volta. Oggi credo che di questo -
non voglio fare né il commercialista, né l'intrattenitore -
dobbiamo prenderne atto; qualcuno ha parlato di "caccia alle
streghe", dico la verità che con la "caccia alle streghe" non si va
da nessuna parte! Si deve fare una valutazione onesta delle cose
considerando che le aziende non sono dei motorini dove appena apri
hai una reazione; se così non fosse, non ci sarebbe il concetto
dell'avviamento, si portano dietro le scelte che sono assunte in
momenti diversi e probabilmente una serie di attività importanti
che i dirigenti e i Consiglieri di amministrazione stanno facendo
oggi... le avremo nel futuro. Consigliere Sandri quindi credo che
le prospettive siano non dico meravigliose, ma con un lumicino di
speranza, perché vedo un lento miglioramento della questione.
Presidente
- La parola al Consigliere Bortot, per il
secondo intervento.
Bortot (Arc-VA)
- Non ripeterò al Consiglio le cose che
ho detto nel primo intervento...
(interruzione dell'Assessore Marguerettaz, fuori
microfono)
... ma lei non può fare ad un argomento così importante
un'introduzione di un profilo inqualificabile e la replica ancora
peggio, eh no, assolutamente no! Lei ci ha accusato di aver fatto
un centinaio di interpellanze, mozioni, interrogazioni dove non
sono mai emerse cose diverse; se ci stesse ad ascoltare,
probabilmente non ci troveremmo in tale situazione! Quando per mesi
e mesi abbiamo sollevato il problema della vostra responsabilità
sulla nomina di questo Consiglio di amministrazione, dovevate
prenderne atto e cambiare le cose!
Per non farla lunga, vi leggo una piccola cosa da "Il Corriere
della Sera" dell'11 novembre di quest'anno, Massimo Cacciari, il
Sindaco di Venezia - sono amico del fratello Paolo, che è un "new
global" come me, Massimo Cacciari è una persona molto più
tranquilla -, di fronte ad uno sciopero dei "croupiers" del Casinò
di Venezia, ha scritto:
"Il confronto fra le parti si è arenato,
da qui lo sciopero che si è chiuso ieri mattina con un nulla di
fatto e, se gli addetti ai tavoli verdi sono tornati ai loro posti,
la coda delle proteste ha coinvolto invece i colleghi delle
macchinette sputa soldi che si sono riuniti in assemblea".
La
ripresa delle trattative incerte e la "bomba" lanciata dal Sindaco
ha acceso ancora di più gli animi,
"basta..."
- ha "tuonato"
Cacciari -
"... non un solo euro dovrà uscire dalle casse del
Casinò per pagare i dipendenti e diffido ufficialmente la Direzione
dall'avviare qualsiasi trattativa di questo tipo"
. Questo è
l'atteggiamento di un'autorità politica in quanto tale e non un
atteggiamento complice, remissivo come è il vostro rispetto alle
corporazioni che comandano nella Casa da gioco! Il Sindaco Cacciari
il 3 novembre 2007 ha detto:
"In un Paese in cui si discute
sull'aumento di 50 euro ai metalmeccanici gli stipendi dei
dipendenti della Casinò di Venezia sono al di fuori di ogni logica
mercantile"
. Al Casinò di Venezia bisogna dire che guadagnano
di più dei dipendenti del nostro Casinò, "non facciamo di tutta
un'erba un fascio": mi riferisco agli impiegati tecnici dei giochi
francesi, il resto dei dipendenti del nostro Casinò guadagna di
meno e quindi non rientra in questa affermazione. Quello che voglio
sottolineare è che l'autorità politica è in grado di dare delle
direttive ai dirigenti o a chi gestisce la loro Casa da gioco ben
precise e vincolanti, voi non lo avete mai fatto: bastava che
prendeste come spunto, dato che vi è una mancanza di idee e di
progetti da parte vostra, le nostre proposte! Quando abbiamo
"tuonato" sulle telecamere, Assessore Marguerettaz, bastava dire:
"caro Consiglio di amministrazione, non stiamo ai ricatti e ai
ricattini di chi ha paura di essere "osservato"". Io non ho nessuna
paura, di là, nella sede dei Consiglieri regionali vi sono 18
telecamere, dentro i corridoi, dei nostri uffici, non ne ho nessuna
paura; se volete metterne... non so bene con quali suoi amici...
una anche nel gabinetto, non ho problemi di nessun genere. Non
capisco quindi questa titubanza del voler inserire le telecamere
della Casa da gioco per garantire i dipendenti lavoratori e i
giocatori. L'autorevolezza che lei afferma in determinate
quisquilie dovrebbe altrettanto usarla, anzi dovreste - perché
responsabile di questa cosa è anche il Presidente della Regione -
affermarla in tali frangenti! E lei non vede l'obiettivo... e, per
la miseria, deve essere bello orbo! Di fronte a questi dati, ai
risultati snocciolati dai Consiglieri di opposizione, di
maggioranza, di ex Presidente della Regione, se non vede i
risultati che corrispondono ad un'incapacità da parte vostra, la
prima massima responsabilità è vostra di quel che sta succedendo,
del Presidente e sua, Assessore Marguerettaz, un'incapacità di
intervenire! Mi chiedo: chi parla della tutela degli interessi
della Valle d'Aosta, noi o voi? Siccome le nostre posizioni
divergono, non è che qui dentro stiamo tutti facendo gli interessi
della Valle d'Aosta! Un dato è chiaro: o li facciamo noi che
parliamo di interessi generali della nostra Regione, o li fate voi!
A noi sembra che non stiate facendo gli interessi della Regione
Valle d'Aosta, ma gli interessi di una parte politica ben
precisa.
E l'assemblea sindacale... ma, per la miseria, siamo in
democrazia! Sono andato, in qualità di cittadino, di lavoratore, di
operaio, in qualsiasi assemblea della "Tecdis", della "Sadea", a
quella dei dipendenti del Casinò non mi hanno lasciato entrare!
Accidenti, accusano di qualunquismo la politica, "facendo di tutta
un'erba un fascio", ovviamente, volutamente non distinguendo fra il
Governo che ha nominato quel Consiglio di amministrazione e
l'opposizione, che è contraria, l'Assessore non frequenta le
assemblee sindacali, ma forse qualche sindacalista frequenta gli
uffici degli Assessori e la finisco qui... "qualche", perché non
bisogna fare qualunquismo e "fare di tutta un'erba un fascio", ma
ci mancherebbe altro!
Un'altra cosa poi: non diamo degli imbecilli ai dipendenti del
Casinò, se nella mia vita mi sono riciclato io a fare 5-6 mestieri
e li ho svolti dignitosamente... certo che dare le buste paga da
fare all'esterno dei dipendenti... cosa significa, perché diamo
fuori questo lavoro? Se uno che ha 1.000 o 1.100 euro di stipendio
vede la busta paga di uno che è più in là e che magari è molto più
alta, 4 o 5 volte, "gli girano i cosiddetti", allora nascondiamo le
cose? Ma questo non è un modo di fare!
Servizio di decorazione: scusate tanto, decorazione significa
saper fare l'imbianchino, sono convinto che qualsiasi Valdostano
che lavora all'interno del Casinò a cui gli si dà una tanica di
tempera e un pennello è capace a fare l'imbianchino; noi siamo
capaci ad esternalizzare anche questo.
Le buste paga sono più complicate... accidenti, vi sono i
computer, basta digitare due tasti, vi sono i programmi, lo so
perfino io che non sono né commercialista, né consulente.
Servizio di facchinaggio: accidenti, dobbiamo esternalizzare il
servizio di facchinaggio? Ma sapete quale professionalità deve
avere Bortot se arriva un buon cliente? Prendere la valigia,
accompagnarlo, scambiare due parole...
Marguerettaz
(fuori microfono)
- ... gli fai fare
il facchinaggio... ma no!
Bortot (Arc-VA)
- ... servizio di portierato, servizio di
derattizzazione, ma è inutile che lei banalizzi! È che siete
incapaci, avete delle clientele elettorali da mantenere e le
mantenete "sulla pelle" della popolazione valdostana: questa è la
realtà! Non si capisce queste 30 aziende alle quali volete... avete
accettato, subite le esternalizzazioni e la responsabilità è
vostra, basta una deliberazione di Giunta, di dire al Consiglio di
amministrazione che nel giro di 3 anni vogliamo che si riducano del
90% le esternalizzazioni dei lavori che si possono fare con gli
esuberi che abbiamo nel Casinò! E, se non basta, perché la gente ha
diritto al lavoro... per avere una giusta retribuzione, vi sono
tutte le aiole di Saint-Vincent da sistemare, poi, se siete a corto
di obiettivi, di fantasia e di progetti, come dimostrate di essere
a corto, faremo un concorso...
(interruzione del Consigliere Sandri, fuori
microfono)
... pensavo che ad urlare sentissero, perché quando parlo
piano... grazie collega... quando parlo piano, non sentono e,
siccome sono un poco sordo, dico provo ad alzare il tono magari
ascoltano, invece non sentono e non ascoltano, indipendentemente
dal tono. Le iniziative che abbiamo scritto non le leggono, a
questo punto provo a parlare non so bene se a banchi del Governo,
dell'Assessore e del Presidente o a chi, mi rivolgo alla mia
collega Squarzino, almeno lei ascolta, se non altro per rispetto,
invece qui ...
Riassumo: le nostre proposte sono inascoltate, vengono
considerate inutili, non vengono recepite. Il Presidente e
Assessore, non ne hanno di proposte, è vero che abbiamo una nostra
autonomia, ma se guardano cosa succede a Venezia dove c'è un Casinò
come il nostro... o invitano su Cacciari e gli dicono: "senti,
facci il favore, vallo a cantare te a quei quattro impiegati
tecnici che pensano che il mondo si sia fermato a Saint-Vincent e
nel mondo non cambi mai niente e resti immutabile". Ai Consiglieri
del Consiglio di amministrazione del Casinò dare delle direttive
precise sull'utilizzare le risorse e i lavoratori interni... dico,
gliela scrivo io la deliberazione se non c'è qualche dirigente che
è in grado di farlo! I dirigenti ci sono, manca la volontà
politica. Tutto tale "ambaradan" serve perché vi sono delle
scadenze elettorali e questo lo capisco, ma in tutti questi anni
passati non c'era scadenza elettorale! Perché allora continuare a
buttare via soldi e poi pretendere che il Consiglio regionale
decida il ripianamento delle campagne elettorali di questa o
quest'altra componente che sta dietro ai banchi del Governo?
Presidente
- La parola al Consigliere Sandri, per il
secondo intervento.
Sandri (PD)
- Pensavo ad una risposta che tentasse di
dare una spiegazione politica del proprio operato, non l'abbiamo
avuta, c'è stata una risposta "a spizzichi e mozzichi" sugli
aspetti più tecnici e più particolari, non facendo nemmeno un
tentativo di dare una spiegazione delle scelte che sono state
operate dall'Assessore Marguerettaz. Credo che la conclusione sia
stata anche comica per certi aspetti, nel senso che non c'è una
luce che appare in lontananza, un faro che ci indica la direzione,
ma c'è ormai un lumicino di speranza e ritengo che lì l'inconscio
abbia lavorato bene come lavora in tutti noi e ci abbia dato un po'
l'indirizzo e su questo delle prospettive che è quello più
preoccupante, come ha annunciato nell'ultima parte dell'intervento
precedente, l'audizione cardine del lavoro in Commissione è stata
quella del Consiglio sindacale. Lì abbiamo cominciato a squarciare
il velo di fumo, di nebbia che c'era su questa proposta di
disciplinare e ad entrare nel concreto e bisogna dare atto che i
sindaci si sono comportati molto correttamente. Cosa ci hanno
detto? Che quest'anno regaliamo al Casinò come ripianamento un 12
milioni di euro contro i 10 che abbiamo ripianato lo scorso anno;
quindi è già peggiorata la situazione, ma a regime il disciplinare
nella versione della Giunta arrivava al massimo a prevedere
rispetto ad oggi 6-7 milioni di euro in più per la Casa da gioco
che ne spende 5, ossia che è sotto di 5. Il margine 2008 quindi
sarà di 1-2 milioni di euro, però questo nel momento in cui c'era
il testo della Commissione, dopodiché la Commissione ha fatto
qualche piccola modifica, ad esempio: il giochino delle decadi,
ossia di togliere le decadi e di mettere il mensile come forma di
trasferimento di soldi alla Regione ammontava a 4 milioni di euro,
ma la Commissione ha detto: "come mai si permette al Casinò d'ora
in avanti di pagarlo 20 giorni dopo la fine del mese, quando per 60
anni li abbiamo presi 5 giorni dalla fine della decade?".
L'Assessore ha accettato l'emendamento del "Partito Democratico",
presentato in Commissione e il pagamento è stato anticipato al
quinto giorno come prima. Non siamo riusciti a far passare il
concetto di mantenere le decadi e non sono più 4 milioni, ma
probabilmente sono 2 milioni e qualcosa. Già oggi quindi sappiamo
che i 6-7 milioni di euro di vantaggio del nuovo disciplinare per
il 2008 saranno meno di 5, quindi, se ci va bene che l'anno
prossimo ci saranno altrettanti introiti di quest'anno, siamo già
di nuovo "a bagno". E qui mi dispiace che il nostro commercialista
di fiducia del Consiglio regionale non abbia neanche accennato
vagamente in tutti questi tempi... di dire: "ma perché non
ricapitalizziamo decentemente questa società?". Che potrebbe essere
una strada, perché, come si sa, per far funzionare bene una
società, ci vuole il capitale, come uno degli elementi essenziali,
oltre ovviamente il progetto, gli obiettivi, la manodopera e
l'organizzazione. È chiaro che con 5 milioni di capitale affrontare
una gestione che interessa circa 130 milioni di euro... credo che
nessuna società in Italia sia in grado di reggere quelle sfide di
quelle cifre senza avere un capitale più alto; allora qui era non
so se una scelta buona o cattiva, ma di certo non ci si è neanche
posti il problema, perché il problema è sempre di tutt'altro
genere.
Girano voci, e anche qualcosa di più di una voce, che in queste
ore si stia facendo a livello di Casa da gioco, in questi ultimi
giorni, tutta una serie di passaggi, di promozioni, di
valorizzazioni di personale, di nomine e tra queste vi sono anche
nomine ed avanzamento di carriera per persone che sono in questo
momento inquisite alla Procura di Palermo per la questione del
riciclaggio. Cosa facciamo allora? Per giri politici, per
camarille, perché alle prossime elezioni Milanesio, Sandri,
Marguerettaz... per tutte tali motivazioni alla fine il Casinò, la
Regione, la popolazione valdostana, le finanze, l'ottenimento dei
risultati è l'ultimo concetto: il concetto è mandare avanti gli
amici degli amici; questo non è il modo di comportarsi! Questo non
è il modo di fare politica! Da tale punto di vista, credo che tutti
dobbiamo fare un passo indietro, un po' di "mea culpa" e cercare di
trovare un modo diverso di avanzare, in questo senso dicevo che il
lavoro di Commissione era stato positivo, perché, se al posto di
venire qui e cercando di alzare un po' la voce, l'Assessore fosse
capace di confrontarsi anche in tale Consiglio in modo intelligente
con le opposizioni, probabilmente dalla sintesi delle capacità di
tutti si troverebbe un risultato migliore. Non è cercando le
scorciatoie che si può arrivare a questo risultato, non è vedendo
girare i sindacalisti ai primi piani del Palazzo regionale che si
ottengono i risultati, cercando di avere connessioni con questo o
con quell'altro; credo che ognuno di noi debba fare il proprio
dovere e il proprio intervento con serietà e può anche essere - mi
permetto di difendere un collega di un altro gruppo politico - che
il Consigliere Bortot sia andato in assemblea sindacale. Voglio
dire questa è veramente la pagliuzza nell'occhio di un altro che
non si vede la trave nel proprio, perché lei su tali questioni del
Casinò non è che è "entrato a gamba tesa", è "entrato con 2 gambe
tese"! Appena arrivato - non racconto poi tutti gli altri episodi,
perché dovremmo essere un'enciclopedia britannica per "riempirli"
tutti - ha nascosto sottraendolo dalle mani del povero Presidente
di Commissione Praduroux il primo progetto di sviluppo presentato
dal Consiglio di amministrazione, in particolare portato dal Sig.
Trentaz al Consiglio regionale, scomparso! E questo è un modo di
far politica? Questo è un modo veramente scorretto di entrare in
rapporto con le persone amministrate e con la cosa amministrata e
di lì è stato un continuo. Si è poi fatto saltare il Consiglio di
amministrazione al 31 dicembre 2003, poi sono stati fatti i
Consigli di amministrazione successivi e tutta un'altra serie di
interventi e il risultato è quello! Quello che vi interessa sono le
direttive del Sig. Martini che promuova questo o quell'altro, le
organizzazioni che consentono poi che una determinata ditta o una
determinata realizzazione sia fatta, il "bunker" e tutte queste
cose, ma non il progetto di sviluppo che dia idee chiare, non la
riorganizzazione! Quando mai le è venuto in mente, Assessore, di
chiamare i sindacati, l'azienda, di trovare un tavolo e dire:
"ragazzi, qui il costo del lavoro è esagerato, cerchiamo di
risolvere il problema", mai! Mai, perché il problema è solo che,
quando lei arriva lì, magari anche retto da buone intenzioni, però
per tutto il sistema di cui ho parlato nell'intervento precedente,
poi quelli non si possono toccare, quegli altri non si possono
disturbare, ma vuoi mica prendertela con i "croupiers", ma vuoi
mica prendertela con quest'altro... ed è una cosa grave che lei non
abbia richiamato i sindacati anche a fare un po' di riflessione
sulla loro rappresentatività. Mi ricorderò drammaticamente una sua
presenza insieme all'Assessore Ferraris e al Presidente della
Regione, all'epoca Perrin, quando convocammo su una questione che
non ricordo più i sindacati, c'erano 36 rappresentanze a Palazzo
regionale, neanche l'"Alitalia" arriva a questi livelli! Cosa
abbiamo fatto per porre il problema, per dire: "arrivate qui con
una proposta unitaria, trovatevi e cercate di dare una soluzione"?
Tale ricatto sotto sotto dello sciopero di questo o di quel
gruppetto, tutta questa "roba" quando avete preso un'iniziativa per
cercare di superarla? Non è che qui abbiamo la ricetta, ma quello
che vogliamo evidenziare è che non avete fatto nessun passo
politico per cercare di dare una dirittura e una prospettiva a
questo Casinò e siamo arrivati al lumicino. Penso che purtroppo - i
Valdostani non so se saranno sufficientemente informati - il
lumicino si spegnerà giusto dopo le elezioni, perché l'unica cosa
che vi interessa è questa.
Vi sono allora un sacco di cose che si potrebbero evidenziare e
sottolineare in questa prima fase iniziale di discussione. Mi fermo
qui perché è opportuno poter intervenire più precisamente sulle
varie questioni nel dibattito articolo per articolo. Mi permetta
però, Assessore, un suggerimento visto che prima aveva detto che
era disponibile ad accoglierlo: qui non è in questione lei come
persona ovviamente, ma per la funzione che ha svolto fino ad oggi.
Nulla vieta e nulla le osta di fare anche un cambiamento di
posizione a 180° smentendosi un poco, ma in politica questo capita
spesso e volentieri, lo apprezzeremmo particolarmente e si metta
nelle condizioni di continuare su quel percorso pregevole che ha
iniziato in Commissione di dire: "va bene, sono al servizio del
Consiglio regionale, sono al servizio della Regione Valle d'Aosta,
troviamo una soluzione insieme". Nessuno vuole metterla sulla
graticola né personalmente, né in quanto funzione, ma vogliamo un
cambiamento di politica: questa è un'occasione per poterlo fare,
non perda la possibilità di sfruttare tale occasione per il bene
della Valle d'Aosta e forse anche suo.
Presidente
- Se nessun altro Consigliere chiede di
intervenire, chiudo la discussione generale.
La parola al Presidente della Regione, Caveri.
Caveri (UV)
- Quando avrò tempo e a Dio piacendo,
scriverò una storia del Casinò e, se una parte è storicizzata e si
tratta sostanzialmente di documenti da mettere in fila - e ve ne
sono di assai avvincenti sia nel passato più remoto, ma anche nel
passato più recente -, dall'altra invece ci sono storie
aritmetico-politiche da scrivere: una su tutti è il grafico del
personale come sale, come scende, anzi come è salito e come è sceso
e ciò ha influenzato niente male la situazione finanziaria attuale,
il famoso costo del lavoro. Questo è un disciplinare che mette
ordine in alcune questioni e la necessità non è solo quella
contingente, ma neppure gli scenari sono validi in diverse
circostanze.
Si dice: "e se venissero i privati?". Ovviamente non c'entra
niente l'eventuale arrivo dei privati. Ho avuto modo di dire in
quest'aula quanto è risultato da un approfondimento tecnico del
prof. Carlo Baldi, professore di diritto comunitario all'Università
di Bologna, che ha ricordato come non vi siano altre strade che non
siano quelle di un appalto di servizi europeo sia nel caso
eventuale della determinazione di un socio privato maggioritario,
ma anche qualora la Regione in futuro decidesse di avere un socio
privato di minoranza mantenendo in capo al pubblico la maggioranza
di un'eventuale s.p.a.. Ovviamente, nel momento in cui si dovesse
bandire una gara per l'individuazione del privato, tale gara
dovrebbe avere al proprio interno anche quelle caratteristiche di
ripartizione che qui vengono esplicitate a beneficio della sola
"Casinò S.p.a." in questo momento contingente della storia della
Casa da gioco di Saint-Vincent.
Gli azionisti che propongono il disciplinare sono contenti degli
esiti dei giochi? Neanche il più "bambaccione" potrebbe dirlo,
anche se ovviamente credo che nelle parole dell'Assessore vi fosse
una visione, che è una visione che condivido... ossia che, al di là
delle ironie e dei "divertissements", credo che alcuni elementi di
cambiamento si manifestano anche nelle relazioni sindacali, perché
per la prima volta avvertiamo nella concretezza dei fatti
l'esistenza di una disponibilità, ad esempio, a quella maggiore
flessibilità che è una delle problematiche di fronte alle quali ci
troviamo. Questa rigidità in qualche maniera anch'essa
stratificatasi nel tempo ed ereditata brillantemente dai
sottoscritti, ma che è originata da prassi, comportamenti,
contratti verbali, usi e consuetudini che nel tempo si sono
stratificati all'interno della Casa da gioco. Ogni azione,
qualunque azione, compresa questa: il disciplinare serve talvolta a
tornare indietro dalla genesi fino ad oggi, è un'occasione per
"lavarsi il muso" reciprocamente, in cui gli uni dicono delle cose,
gli altri ne rispondono delle altre, talvolta questo avviene in
buona fede, talvolta per un regolamento di conti, interno esterno è
difficile da dire, comunque talvolta avviene per un regolamento di
conti. Se il "puzzle" è una visione complessiva fatta di diversi
tasselli, questo del disciplinare è un tassello difendibile e non
mi appassiona il gioco dei sindacati buoni o cattivi a seconda
dell'utilità, perché le medesime persone, a seconda dei momenti o
delle circostanze, esaltano le forze sindacali quando esse sono
funzionali ad un certo tipo di ragionamento e naturalmente queste
medesime forze sindacali, quando si esprimono diversamente dai
propri "desiderata", diventano degli avversari. Credo che, da
questo punto di vista, si debba essere equanimi, si debba avere un
atteggiamento che sia laico rispetto alle problematiche.
Neppure sono contento di quando il "CdA" si trasforma in un
luogo di querele o bastonate reciproche, come avviene nel teatrino
delle marionette, che se le danno di santa ragione; devo dire però
che "eppur si muove"! Il "Billia" e i lavori che devono essere
fatti, oggetto di una deliberazione di Giunta con gli appositi
finanziamenti; il rilancio che avviene attraverso un documento
articolato che si concretizzerà in un vero e proprio piano di
sviluppo e tutta una serie di questioni che si erano arenate nel
tempo oggi vengono sbloccate anche grazie a quella norma della
finanziaria che consente di supplire ad una serie di problematiche
di tipo tecnico che superiamo all'interno di questo disciplinare;
Saint-Vincent e le sue terme, fatto non marginale per la
diversificazione di un prodotto di cui conosciamo molto bene i
limiti ed altro ancora. Apprezzo in tutte le discussioni la
fattività delle parti e delle proposte, ma qui le voci talvolta si
incrociano e non sempre attenendosi al punto, ma guardando a
scenari che vanno più in là.
Vorrei dire che in questa vicenda nessuno è mancato al confronto
e io stesso fino alle ultime ore prima della decisione definitiva
della Commissione, congiuntamente all'Assessore Marguerettaz, mi
sono sempre dimostrato disponibile al confronto e il testo che è
stato novellato in Commissione su alcuni punti ne è la
dimostrazione. Naturalmente credo che ad un certo punto si debba
"cristallizzare" la situazione, non si possa continuare con una
discussione in eterno su tale argomento, perché - ed è la ragione
per cui siamo qui - il tempo delle decisioni su questo argomento è
venuto. Senza nessun tipo di drammatizzazione, credo che oggi chi,
con presunzione, possa dire di avere le ricette esatte, giuste per
il destino del Casinò lo faccia con il rischio di apparire
superficiale. Sono convinto che la strada intrapresa, al di là di
alcuni problemi di "governance" che io stesso ho affermato, sia
quella giusta, che sia la strada di un dialogo faticoso non solo
con i responsabili della Casa da gioco, ma soprattutto della Casa
da gioco al proprio interno, perché oggi non si può assolutamente
prescindere dal fatto che all'interno di essa vi è bisogno di avere
un dialogo con le forze sociali cui non si può sfuggire.
Cacciari è un uomo inventivo e di grandissimo acume ed
intelligenza e lo conosco, credo sia tuo coetaneo, Bortot, quindi
ha quello stesso "esprit de liberté" che tu esprimi, dici: "ho 64
anni posso dire quel che voglio, ho fatto 4 lavori", credo che
questo sia il migliore che tu hai fatto nella tua vita... e devo
dire che la logica di Cacciari è quella di sparigliare le carte,
dopodiché spetta ai suoi Assessori ricostruire dei rapporti
sindacali, senza i quali il rischio è quello che corriamo sempre,
ossia la "spada di Damocle" che nei giorni migliori dell'anno la
Casa da gioco venga chiusa.
Osservo che comunque, rispetto alla situazione e alle
circostanze di un anno fa, quando qui sotto si svolsero tutta una
serie di vicende che necessitarono dei momenti di grande
riflessione e di un nervosismo e di una preoccupazione che portò al
più lungo sciopero nella storia della Casa da gioco, anche questo
ha bisogno di una riflessione di ordine storico, come mai? È
possibile che dal 1947 ad oggi in vicende delicatissime mai si creò
la circostanza di una settimana di sciopero, invece in quella
occasione, impiccati in effige come si faceva con i Giacobini che
scappavano all'estero, una volta nelle piazze di Torino, all'epoca
vennero impiccati in effige, poi dopo quella vicenda pian piano il
nodo delle trattative con i sindacati è ripreso? Ed è ripreso fino
ad avere, ad un anno di distanza, un clima di dialogo senza il
quale potremmo fare quelli "muscolosi", quelli che impongono,
potremmo fare la serrata: "chiudiamo noi, loro vogliono fare
sciopero, chiudiamo noi!".
Credo che il clima sia cambiato, va riconosciuto questo e penso
che oggi la chiave di lettura di tale disciplinare che qualcuno
artatamente dà, ossia una specie di artifizio contabile, un po'
furbesco che serve solo a nascondere il deficit della Casa da
gioco, quando invece i meccanismi sono chiari, trasparenti e
affermati nel disciplinare stesso, andando invece a risolvere negli
articoli che abbiamo toccato una serie di questioni, che portavano
ad un evidente appesantimento nei rapporti fra Regione e società e
ancora addirittura ad una situazione di una tassazione duplice, che
andava a pesare come un macigno nella logica di finanziamento della
Casa da gioco. Credo che la discussione punto per punto possa
essere ripresa con molta pacatezza, ma ritengo che questo
disciplinare sia "un punto a capo" significativo, probabilmente non
storico, ma significativo nei rapporti con la Casa da gioco.
Presidente
- Credo che possiamo esaurire i lavori per
questa mattinata, il Consiglio è riconvocato alle ore 15,30.
La seduta è tolta.
---
La séance se termine à 12 heures 59.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK