Consiglio Regionale della Valle d'Aosta - Oggetto del Consiglio n. 1149 del 9 aprile 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1149 del 9 aprile 2015 - Resoconto
OGGETTO N. 1149/XIV - Esame della tematica dei trasporti in
Valle d'Aosta. (Discussione generale)
Presidente
- Punto 1 all'ordine del giorno. La parola al
collega Isabellon.
Isabellon (UV)
- Grazie Presidente. Buongiorno a
tutti.
La IV Commissione, che ho il piacere di presiedere, ha
sviluppato in questi mesi un lavoro preparatorio per questo
Consiglio straordinario sul tema dei trasporti che è oggetto
dell'ordine del giorno di questa giornata. Tutto deriva da una
decisione presa nella seduta del 18 novembre 2014 e votata da tutto
il Consiglio, che ha ritenuto opportuno dedicare una seduta
consiliare sul tema dei trasporti in Valle d'Aosta. Per preparare
questi lavori, per dedicarvi i necessari dovuti approfondimenti ha
affidato, come dicevo, la tematica alla IV Commissione consiliare
permanente. La Commissione, nei suoi lavori, ha deciso di prevedere
il coinvolgimento dell'Assessore regionale al turismo, sport,
commercio e trasporti, Aurelio Marguerettaz, e dei Dirigenti dei
suoi uffici, che hanno partecipato attivamente (e credo che tutti i
Commissari e anche i Consiglieri che hanno partecipato ai lavori
hanno riconosciuto l'efficacia della presenza dei dirigenti insieme
all'Assessore). Poi c'è stata la partecipazione dei Consiglieri non
facenti parte della Commissione stessa, al fine di permettere a
tutte le forze politiche rappresentate in Consiglio regionale di
acquisire le stesse conoscenze delle problematiche esistenti sul
tema.
Si è quindi ritenuto di suddividere la tematica in diversi
momenti di confronto dedicando quattro riunioni all'analisi di
quattro distinte tipologie di trasporto, e precisamente: il
servizio autostradale, il trasporto pubblico su gomma, il servizio
ferroviario e l'aeroporto regionale, coinvolgendo di volta in
volta, in audizione, i portatori di interesse toccati dai singoli
temi.
Alla seduta dedicata al servizio autostradale hanno quindi
partecipato: il Presidente, l'Amministratore delegato e il
Direttore della Società Autostrade Valdostane (SAV S.p.A.), il
Presidente e il Direttore d'esercizio del Raccordo Autostradale
Valle d'Aosta (RAV S.p.A.), il Presidente ed il Direttore
amministrativo della Società Italiana Traforo del Gran San Bernardo
(SITRASB S.p.A.) e il Direttore gerente della società GEIE Traforo
del Monte Bianco. Nel corso della riunione, il confronto si è
focalizzato sull'analisi dell'andamento degli ultimi sei anni dei
flussi complessivi annui, dell'andamento delle tariffe, delle
agevolazioni tariffarie in essere e i relativi dati, nonché sulle
possibili ulteriori agevolazioni ipotizzabili per residenti e per
turisti e sul numero del personale dipendente delle società
summenzionate.
A seguire, alle riunioni dedicate al trasporto pubblico locale
hanno partecipato: i Presidenti delle società concessionarie SAVDA
S.p.A., SVAP (società cooperativa) e VITA S.p.A., il Presidente ed
il Vicepresidente del Coordinamento disabili Valle d'Aosta, la
Sovrintendente regionale agli studi, il Dirigente regionale della
Struttura disabili, il Dirigente regionale della Struttura
politiche sociali e i rappresentanti dei tassisti e dei
noleggiatori con conducente. Il confronto si è concentrato sul
servizio di trasporto pubblico locale su gomma con particolare
attenzione all'analisi del servizio di trasporto disabili e del
trasporto scolastico, sui servizi a chiamata diurni e notturni e
sui trasporti svolti prevalentemente dai noleggiatori con
conducente per garantire i collegamenti con gli aeroporti più
vicini. Dall'analisi è emersa la consapevolezza di una riduzione
delle risorse finanziarie regionali disponibili e quindi della
necessità di operare una maggiore sinergia e complementarietà dei
vari sistemi di trasporto, un'ottimizzazione del sistema di
tariffazione e la promozione di una maggiore cultura del trasporto
collettivo.
In seguito, all'incontro dedicato al servizio ferroviario hanno
partecipato: i referenti della Direzione Territoriale Produzione di
Torino RFI (Rete Ferroviaria Italiana), i referenti della Divisione
Trasporto Regionale della Direzione Regione Piemonte e Valle
d'Aosta di Trenitalia e la referente dell'Associazione pendolari
veri. L'analisi del tema si è concentrata sull'approfondimento
della situazione delle linee ferroviarie
Aosta/Ivrea/Chivasso/Torino e Aosta/Pré-Saint-Didier. In
particolare sono state evidenziate le necessità di un
ammodernamento della linea e le fragilità esistenti sulle tratte:
binario unico, rottura di carico ad Ivrea e a Chivasso per
l'impossibilità di transitare con i treni diesel nella stazione
ferroviaria di Torino/Porta Susa, assenza di elettrificazione della
linea da Ivrea ad Aosta, numero elevato di passaggi a livello sul
percorso, tempi di percorrenza elevati, mancanza di definizione
degli accordi di programma per la piena applicazione del
trasferimento di competenze dallo Stato alle Regioni in materia di
trasporto ferroviario, a fronte delle importanti risorse messe in
campo dalla Regione (23 milioni di euro annui) per la gestione del
servizio ferroviario.
Infine, la riunione dedicata all'approfondimento del tema
dell'aeroporto regionale si è sviluppata con l'audizione del
Presidente e Amministratore delegato della società AVDA S.p.A., dei
Consiglieri di nomina regionale nell'ambito del Consiglio di
amministrazione e del Presidente del Collegio sindacale della
società AVDA S.p.A., del Responsabile unico del procedimento e
della direzione lavori dell'intervento di realizzazione del nuovo
terminal
passeggeri dell'aeroporto regionale, dei Dirigenti
regionali e del Consulente del Dipartimento legale
dell'Amministrazione regionale, dei Sindaci della
Plaine
coinvolti dai vincoli urbanistici imposti dall'Ente Nazionale
Aviazione Civile (ENAC), dei rappresentanti della Federazione degli
aeroclub operanti in ambito regionale e del Comitato aeroporto
sostenibile. Nel corso della seduta sono stati approfonditi i temi
connessi all'aspetto societario, alla situazione attuale
dell'aerostazione e alle prospettive future dell'aeroporto Corrado
Gex. L'ultima riunione plenaria ha visto il coinvolgimento dei
rappresentanti del Consiglio Permanente degli Enti Locali, delle
Organizzazioni sindacali, delle Associazioni dei consumatori, delle
Associazioni datoriali, Confindustria Valle d'Aosta e Rete Imprese
Italia Valle d'Aosta, dell'Associazione degli albergatori e del
Presidente della
Chambre valdôtaine des entreprises et des
activités libérales
, che hanno presentato osservazioni e
proposte di intervento provenienti dai settori economici e sociali
della regione sulla situazione complessiva dei trasporti in Valle
d'Aosta.
La Commissione, nella riunione svoltasi in data 24 marzo 2015,
nel completamento dei propri lavori di approfondimento della
tematica, ha approvato all'unanimità le seguenti prime indicazioni
preparatorie ai lavori del Consiglio regionale:
- autostrade e trafori (punto 1): avviare un confronto con il
Ministero delle infrastrutture e dei trasporti finalizzato a
rivedere i contenuti delle attuali concessioni autostradali, per
migliorare il modello gestionale e aumentare i tempi dei piani di
rientro degli ingenti investimenti effettuati, in modo da
consentire l'applicazione di tariffe meno onerose per gli
utenti;
- trasporto pubblico locale (punto 2): rivedere l'attuale Piano
di bacino di traffico per adattarlo alla mutata situazione
socioeconomica della Valle d'Aosta e attivare un gruppo di lavoro
interassessorile d'intesa con la Commissione consiliare competente
per predisporre una bozza di Piano regionale dei trasporti, in modo
da definire una visione complessiva e strategica della mobilità
pubblica e privata, anche elettrica, in Valle d'Aosta;
- trasporto ferroviario (punto 3): individuare gli interventi,
oggi più efficaci da eseguire attraverso l'elaborazione di un nuovo
studio di fattibilità fondato sulla situazione attuale, agire di
concerto con la Regione Piemonte per ottenere dallo Stato adeguati
finanziamenti per l'ammodernamento della tratta e conseguire entro
le scadenze di legge il trasferimento delle competenze in modo da
poter incidere maggiormente sulla qualità del servizio;
- aeroporto (punto 4): in attesa dei prossimi pronunciamenti
nelle diverse sedi giurisdizionali, aggiornare il
master
plan
del 2004, in modo da valutare se sia eventualmente
necessario rivedere gli obiettivi strategici e il modello
gestionale a suo tempo previsto.
Mi permetto di ringraziare a nome di tutta la Commissione, visto
che è stato esternato anche al sottoscritto questo pensiero,
l'Assessore Marguerettaz e gli ingegneri Trevisan e Pollano, che
hanno dato un contributo fattivo a tutti questi approfondimenti
necessari allo svolgimento del Consiglio di oggi e, in particolare,
ad individuare, sulla base dei lavori fatti dall'Assessorato in
questi anni e agli indirizzi che il Consiglio si era dato a suo
tempo, questi punti che ho citato in precedenza. Evidentemente, a
seguito del dibattito, ci potranno essere ulteriori
approfondimenti. Un ringraziamento va poi ai Consiglieri che hanno
partecipato ai lavori, ai Commissari ed ai Consiglieri delle forze
non rappresentate in Commissione, in quanto si è impostato il tutto
per arrivare alla stesura di questa relazione e a concludere questi
lavori per quello che è di competenza della Commissione; hanno
partecipato in maniera costruttiva, cercando di andare a una
condivisione di quello che è il risultato di quanto è stato fatto
durante la Commissione. Grazie.
Presidente
- Grazie collega Isabellon. Si apre quindi la
discussione generale in merito a questa relazione. Chi chiede la
parola? La parola al collega Bertschy.
Bertschy (UVP)
- Grazie Presidente. Apro la discussione
generale anche a nome del gruppo UVP. Abbiamo richiesto questo
Consiglio regionale straordinario sui trasporti, come gruppo e come
movimento, perché riteniamo che su questo argomento sia importante
trovare un momento di riflessione e di condivisione, soprattutto un
momento di ripartenza, poiché è un settore che consideriamo in
grave crisi e cruciale per lo sviluppo della nostra regione.
Come diceva bene il Presidente della IV Commissione, Isabellon,
i lavori che ci portano oggi a questa discussione sono stati dei
buoni lavori. Abbiamo avuto modo, soprattutto noi Consiglieri di
prima legislatura, di approfondire discussioni e conoscenza di
argomenti già trattati in Consiglio regionale e ringrazio anch'io
soprattutto il Presidente della Commissione per il clima che ha
saputo creare e per la possibilità che ci ha dato di lavorare in
maniera proficua, così come l'Assessore, i Dirigenti e tutti quelli
che sono stati in questo periodo con noi a riflettere sul tema.
Detto questo, è chiaro che, quando ci siamo mossi per chiedere
il Consiglio straordinario, avevamo bene in mente che non si
trattava tanto di venire qui a fare il punto della situazione. Il
nostro obiettivo politico era quello di segnalare ciò che per noi è
appunto una grave criticità, una grave carenza in questo momento di
crisi economica della nostra regione; una carenza che ha delle
origini politiche. Sul settore dei trasporti evidentemente la Valle
d'Aosta ha dovuto scontare difficoltà politiche nel gestire
infrastrutture che hanno rilevanza internazionale, ha dovuto
superare sicuramente difficoltà di tipo geografico e territoriale,
ma non ha saputo sicuramente mettere le attenzioni, l'energia e la
capacità di sviluppare progetti strategici di grande importanza,
tant'è vero che, rispetto a territori e regioni simili alla nostra,
siamo in grave ritardo. Quindi oggi, nel fare credo per l'ultima
volta un'analisi di quello che non funziona, dobbiamo cominciare a
capire. Alcune prime indicazioni sono uscite dalla IV Commissione
consiliare, ma sono indicazioni che ci siamo detti in IV
Commissione, non sono che il punto di partenza di un dibattito e di
un confronto che speriamo possa essere arricchito in aula da tutti
i Consiglieri e da coloro che hanno idee in merito.
L'accessibilità per un territorio è di fondamentale importanza,
perché è il primo elemento di criticità e di sviluppo. Oggi la
Valle d'Aosta, rispetto alla sua accessibilità...ce l'hanno detto
tutte le Associazioni che hanno partecipato alle audizioni,
soprattutto le categorie e i rappresentanti che rappresentano
interessi economici...il tema dell'accessibilità è un tema che
purtroppo mette in grave difficoltà il nostro sviluppo, e sarà un
ritardo che non sarà facile colmare, soprattutto con progetti di
tipo strategico, sarà un ritardo che riusciremo a colmare se
riusciremo, con scelte a breve-medio termine, a superare le
difficoltà che viviamo. Viviamo in un territorio dove vecchie reti
come quella ferroviaria danno purtroppo pessimi servizi però
trasportano tante persone, e buone reti sulle quali si investono un
sacco di soldi, come quelle delle autostrade, che potrebbero dare
buoni servizi ma non si possono utilizzare perché costano cifre
esorbitanti. È vero che si tenta con qualche comunicato stampa di
dire che crescono gli utenti del
telepass,
e l'intervento
della Regione, per quanto positivo possa essere, non è che un
intervento che colma una piccola lacuna. È vero, oggi ci sono 2.800
iscritti ai
telepass
, ma in Valle d'Aosta mi pare che ci
siano 144 mila autovetture, quindi siamo ben distanti da una
copertura...che è una copertura che riguarda solo i pendolari, e
solo alcuni pendolari, perché anche nel definirli...è pendolare uno
che ha un malato in ospedale per due mesi di fila o è pendolare
solo uno che scende o sale da Aosta per lavorare? E potremmo
definire...
Noi ribadiamo quindi l'importanza che se il lavoro fino adesso
ha prodotto qualche piccolo risultato non è che una formichina
rispetto alla montagna che vorremmo scalare e raggiungere tutti
insieme; lo sconto va garantito a tutti i valdostani. Quale
politica e quale atteggiamento politico? Anche rispetto a queste
infrastrutture che effettivamente pesano sul territorio, che sono
gestite da colossi di tipo privato come chi sta dentro le
autostrade, oppure da Enti che sembrano imprendibili...RFI e
Trenitalia su tutti...è un atteggiamento che deve fare crescere
sempre più una forma di protesta costruttiva e politica. Ci hanno
chiuso in un
cul de sac
e noi dobbiamo liberarci da questa
situazione, non possiamo farci schiacciare da Enti nazionali che
dovrebbero garantire lo sviluppo delle comunità e delle popolazioni
e, invece, ci mettono in condizione di essere in retrovia. Non
possiamo farci schiacciare da imprenditori che fanno del profitto
l'unico interesse di stare in Valle d'Aosta! Soprattutto dobbiamo
cercare di ridefinire progetti che, rispetto al loro investimento
iniziale, come quello dell'aeroporto, oggi debbono vedere una
riflessione, una rivisitazione dei tanti studi che hanno portato a
creare, ad investire in questo settore, e hanno bisogno di essere
ripensati alla luce della situazione che è cambiata.
Per noi l'atteggiamento dev'essere quindi un atteggiamento
forte. Il Consiglio regionale deve cominciare a predisporre
documenti da portare nelle commissioni, nelle sedi competenti, e
soprattutto fare in modo che la Comunità europea si ricordi di noi
non solo in certe situazioni, ma perché siamo una regione che in
questo momento soffre e ha poca possibilità di svilupparsi; una
politica estera più forte, che può essere anche limitata in certe
occasioni ai vicini Assessori del Piemonte o alle Regioni
confinanti, ma una politica estera, Assessore, che ci deve vedere
tutti come primi attori e lei come forte attore della difesa di una
necessità che, per noi - lo ribadiamo - è una grave carenza. È un
settore sul quale comunque investiamo già oggi un sacco di soldi,
perché per la gestione ordinaria dei contratti di servizio siamo
intorno ai 45 milioni di euro...45 milioni di euro non sono
"bruscolini", sono tanti soldi, in un bilancio che oggi è intorno a
950-960 milioni di euro... Quindi si può dire che l'attenzione in
termini politici c'è perché le somme sono impegnate in bilancio, ma
la percezione della popolazione è che questi soldi non producano,
anche per l'importanza dell'impegno finanziario, i servizi che
potrebbero produrre. Va quindi fatta una riflessione di tipo
politico, perché 45 milioni sono solo la parte pubblica; ci sono
poi i titoli di viaggio, che sono quasi 4-5 milioni di euro per il
trasporto su gomma, ci sono i titoli di viaggio del treno, ci sono
i costi che gli Enti locali sostengono sui loro bilanci per gli
scuolabus, quindi sul trasporto in Valle d'Aosta di risorse ne
investiamo. La qualità...soprattutto la percezione, ripeto, non è
quella che tutte queste risorse producano sempre i buoni servizi.
Abbiamo persone che non possono raggiungere i servizi in città, il
proprio posto di lavoro, studenti che fanno fatica a raggiungere
nei tempi necessari i luoghi dove devono studiare, e tutto questo,
appunto, di fronte a somme che sono importanti.
Come è apparso in Commissione, 23 milioni di euro per la
ferrovia, nei prossimi anni...oltretutto l'Assessore ci segnalava
che questi 23 milioni di euro oggi sono già in discussione da parte
di Trenitalia, che ne chiede addirittura di più...in dieci anni 23
milioni di euro fanno 230, 250 milioni, fra dieci anni avremo speso
questa somma e, se non avremo trovato le risorse necessarie, avremo
buttato via un sacco di soldi senza avere ancora investimenti
duraturi nel tempo. Pertanto una riflessione anche su argomenti
come questi andava fatta e bisognerà capire come spendere bene i
soldi nel prossimo periodo senza limitare la gestione ordinaria
annuale. Non crediamo neanche che ci si possa limitare a un
discorso esclusivamente ideologico. Ci siamo scontrati per un anno
tra elettrificazione sì ed elettrificazione no, treni bimodali sì e
treni bimodali no; i treni bimodali li avete acquistati,
arriveranno, come sappiamo bene arriveranno, ma con cinque treni
bimodali non risolveremo il problema nella sua complessità, perché
cinque treni sono pochi per garantire un servizio. È una scelta
politica che avete fatto sulla quale è inutile ritornare, ma
l'importante è capire che è una scelta tampone e non è la
soluzione.
Riprendere in mano gli studi ha un senso, soprattutto se li
riprendiamo in maniera un po' più laica e un po' più libera, perché
se ritorniamo tutti sul nostro solco a puntare la bandierina
dell'elettrificazione
à tout prix
, oppure il fatto che
questi investimenti - come lei ha dichiarato più volte, in aula -
sono talmente importanti che non avremo mai le risorse per
realizzarli, passeremo i prossimi tre anni a dire le stesse cose!
Quindi: capacità di prendere in mano questi studi per fare delle
scelte e provare ad elevare un po' il nostro sogno di garantire un
trasporto efficiente nel futuro, perché la comunità ha bisogno
anche di capire che si esce dall'ordinario, si fa qualche cosa di
straordinario. Questa è, a nostro avviso, la grande opera per la
comunità valdostana del futuro, perché le grandi opere non hanno
per forza un'accezione negativa, anzi; una grande opera come questa
credo che potrà trovare tutto il Consiglio regionale pronto a fare
la sua parte, a ricercare i fondi necessari e a fare gli impegni di
bilancio, anche i sacrifici di bilancio necessari, perché la
comunità valdostana, per migliorare e qualificare il benessere
delle persone, dei residenti e dei nuovi valdostani, per garantire
uno sviluppo, ha bisogno di investimenti in un settore strategico
come questo dell'accessibilità.
Pensiamo quindi ad una grande opera per i trasporti, ripensiamo
alla scelta che abbiamo fatto fino ad oggi, ma immaginiamo che sia
questo il punto per andare nei prossimi mesi, attraverso degli
studi specifici, a capire qualche cosa. E dico banalmente che nel
primo periodo si potranno anche fare delle scelte, perché ci si è
sempre scontrati sul fatto che elettrificare fino ad Aosta o
addirittura la speranza di elettrificare tutta la tratta valdostana
costerà un sacco di soldi, ma elettrificare il tratto che arriva da
Ivrea alla Bassa Valle sicuramente ne costerà molti di meno e ci
permetterà di essere già accessibili sulla rete nazionale. Trovare
soluzioni tampone che ci permettano per esempio di utilizzare gli
attuali Minuetto con una frequenza maggiore nel tratto valdostano,
fino a che non si avranno le risorse per investire su una grossa
strategia futura, potrebbero comunque permettere di ragionare su
una specie di metropolitana che ci trasporti lungo l'asse
valdostano con frequenza maggiore, che garantisca una mobilità
maggiore ai residenti, in fasce orarie più ampie, anche in
alternativa alla situazione attuale. Io credo che in questo senso
con la Regione Piemonte si potranno trovare delle soluzioni, perché
si sono superati grandi ostacoli; ecco, questo "ponte di ferro" di
Ivrea sarà un grande ostacolo, ma io immagino che si possano
trovare soluzioni tecniche per una risoluzione immediata. Quindi,
per buttare lì delle piccole proposte che non sono i politici che
possono argomentare ma sono i politici che possono indirizzare, noi
vogliamo uscire dal tran tran dell'ordinarietà, dal tran tran della
norma di attuazione che non arriva, dalla melina che...io non credo
che l'Assessore l'abbia voluta fare per forza, però non si può
pensare, Assessore, che dopo otto anni siamo ancora qui a pensare e
a parlare di queste cose! Ecco, quindi se il buon lavoro che
abbiamo fatto in Commissione...grazie a lei, grazie anche al
Presidente, e credo maggioranza e minoranza in questo senso abbiano
avuto la capacità di confrontarsi nella maniera giusta...se il
lavoro che abbiamo fatto in Commissione ha un valore, ha un valore
proprio perché dovremo trovare in Consiglio regionale la capacità
di uscire dalle nostre posizioni di retroguardia, poiché questo è
un argomento - e lo ribadisco - di grande importanza e la gente
aspetta delle risposte in questo senso.
La famosa "integrazione trasporto-gomma", la rivisitazione di
quello che oggi diamo, l'evitare le duplicazioni trasporto-gomma è
importante perché ci permetterà di ottimizzare e razionalizzare le
risorse; quindi un Piano regionale dei trasporti, Piano regionale
dei trasporti che non è da confondere con i lavori che sono stati
fatti oggi per definire i sub-ambiti sui quali si sono fatti gli
appalti per il trasporto su gomma.
Collegamenti veloci con gli aeroporti: se possibile, cercando di
fare attenzione a chi ha rappresentato anche le piccole imprese
che, in audizione, mi pare abbiano lanciato un po' un grido di
allarme come l'hanno lanciato poi le grandi società di trasporto;
qui, evidentemente, ognuno ha la necessità di difendere e anche di
valorizzare gli investimenti che fino ad ora ha fatto.
Politicamente però dovremmo essere capaci di coordinare e anche
indirizzare questi bisogni e questi interessi che vanno rapportati
all'obiettivo comune: quello di dare dei buoni servizi ai nostri
cittadini. Noi pensiamo che sarà anche il caso...il fatto che il
Presidente della IV Commissione abbia annunciato la parola
"trasporti" dopo tutto il resto che lei deve fare con il suo
Assessorato, indica che sui trasporti probabilmente dovremmo andare
verso una gestione straordinaria, a mio avviso, come importanza,
nel senso che se diventa un'opera prioritaria, se diventa un'opera
strategica, anche l'Assessorato dovrà dare al settore dei trasporti
- e politicamente bisognerà targarlo e sottolinearlo questo settore
- un'importanza maggiore. Diventa un qualche cosa di strategico e
quindi, diventandolo, la delega sui trasporti non può essere
confusa con tutte le altre deleghe. A nostro avviso, su questo
aspetto, sul "politicamente", vi chiederemmo di ragionarci.
Si possono sottolineare tante altre cose, ma quello che importa
oggi è capire se su tre o quattro argomenti troviamo la soluzione,
se siamo capaci di darci dei tempi, se siamo capaci di darci un
metodo di lavoro, perché oggi non è più importante tornare qui, tra
qualche mese, per ridirci tutti le stesse cose, l'importante è
definire un programma, definire degli obiettivi, ritornare in
Commissione, dove per fortuna si lavora e c'è la volontà anche di
portare avanti i programmi che vengono definiti; rimanere coinvolti
per quello che ci riguarda su un argomento come questo è
sicuramente di nostro interesse, però bisogna procedere perché non
possiamo più permetterci di perdere del tempo.
Finisco questo primo intervento dicendo che il decreto "sblocca
Italia", nel quale si prevedono gli aumenti delle concessioni, è a
nostro avviso un grande tranello, soprattutto per noi valdostani,
perché, come lei ha annunciato in IV Commissione, quando si parlava
di concessioni autostradali e di situazioni legate alle due
società, sicuramente nel tempo si sarebbero potute fare altre
scelte...oppure no. Oggi le due società sono impegnate a pagare i
debiti (una delle due su grosse opere) e questo sembra un grande
limite: solo il privato può pagarsi i debiti. Peccato che poi, se
si alza il coperchio...uno come si paga i debiti? Coi pedaggi
autostradali! Perché non c'è privato che mette capitale suo nelle
società. E allora noi non siamo capaci di pensare che le
concessioni si fermino dove si devono fermare, facciamo le
battaglie politiche necessarie per riappropriarci delle nostre
strade, e poi ce li paghiamo anche noi i debiti coi pedaggi!
Subentriamo ai debiti, diventiamo anche noi coraggiosi come gli
imprenditori privati che oggi fanno profitti di grande importanza
in Valle d'Aosta, perché se andiamo dietro alla logica del Governo,
mi sa che ci ritroveremo come in Francia, dove, dopo qualche anno,
oggi hanno capito che privatizzare tutto e rendere tutto poco
controllabile dal pubblico fa scappare di mano soprattutto la
gestione del territorio e gli interessi della propria comunità e il
bene delle persone. Sulla logica dell'allungamento delle
concessioni, per quello che ci riguarda, vogliamo quindi porre la
giusta attenzione e soprattutto aprire un tavolo di trattative
politico-pubblico, ma anche con i gestori e i rappresentanti
privati delle società, perché già oggi la situazione di questi
ultimi cinque anni è stata una situazione catastrofica, perché gli
aumenti di una delle due società sono quasi del 60 percento in
cinque anni, e sono aumenti giustificati per pagarsi gli
investimenti...troppo comodo! Grazie.
Presidente
- Grazie collega Bertschy. La parola al
collega Donzel.
Donzel (PD-SIN.VDA)
- Grazie Presidente.
Cari colleghi, assolutamente importante questo Consiglio
regionale sulla questione dei trasporti, per cui ringrazio tutti i
Consiglieri che se ne sono fatti promotori. Ringrazio in modo
particolare il Presidente della Commissione, Isabellon, che ha
condotto davvero molto bene i lavori, consentendo davvero la più
ampia partecipazione possibile a tutte le Associazioni, ha accolto
sempre positivamente tutte le richieste di audizione che venivano
di volta in volta portate dai gruppi di opposizione, e quindi devo
dire una grande apertura che ha consentito un approfondimento molto
prezioso per il contributo che le Associazioni, i portatori di
interesse, i Sindacati hanno saputo rappresentare in questo lungo
percorso. Un ringraziamento, pur nelle diverse e distinte
posizioni, va anche dato all'Assessore, che in qualche modo si è a
sua volta reso disponibile a un confronto aperto e fattivo con
tutte le sensibilità presenti in Consiglio regionale.
Per quanto ci riguarda, noi abbiamo da sempre avuto due chiavi
di lettura per affrontare questo problema. Il primo punto da cui
vorrei partire, le due grosse chiavi di lettura sono: il diritto
alla mobilità pubblica dei cittadini, di ogni cittadino, e l'altro
è il nesso strettissimo che c'è tra sviluppo economico e sistema
dei trasporti. Queste sono due chiavi di lettura che sempre il
Partito Democratico in quest'aula ha usato per interpretare e
leggere questo problema. Il diritto alla mobilità pubblica è un
tema che in Valle d'Aosta, almeno fino al 2008, era un po' trattato
come una questione che riguardava la gente di sinistra, cioè noi,
che siamo quelli che ti dicono che devi usare il pullman...sembrava
una cosa che alle volte faceva un po' sorridere. Perché dico 2008?
Perché fino al 2008 c'erano i buoni di benzina, e quindi la Valle
d'Aosta suppliva in parte al sistema di mobilità pubblica
attraverso un sistema che favoriva la mobilità individuale,
privata. Questa cosa aveva dei vantaggi indubbi sulle singole
famiglie, perché c'è stata un'esplosione dell'utilizzo del mezzo
automobilistico in Valle d'Aosta che...insomma, non avevamo niente
da invidiare alle Detroit, alle New York, alle Los Angeles e cose
di questo tipo, ma chiaramente su un territorio come il nostro ha
comportato delle scelte di un certo tipo, quindi strade
dappertutto, strade larghe, l'obiettivo era far circolare le
automobili ovunque, perché questo era. È chiaro che ritarare questo
sistema dal 2008 a oggi, in un concetto di diritto alla mobilità
pubblica, non è così facile, perché se per anni tu fai una politica
che va in una direzione, non è poi così facile il giorno dopo
sterzare e andare nell'altra. Però questo è un fatto che ci deve
rendere consapevoli perché, a sette anni di distanza da
quell'evento, noi siamo molto indietro ancora! Noi siamo molto
indietro perché tutta una scelta di vita fatta dalle persone, di
costruirsi la casa in collina, di farsi la casetta nel villaggio x,
y, ha creato una situazione che...bene, da una parte ha distribuito
sul territorio la popolazione, ma dall'altra crea dei seri problemi
di mobilità pubblica, di diritto alla mobilità pubblica, non solo
quella macro, di cui parleremo, ma anche quella micro, tant'è che
c'è tutto un problema anche per raggiungere le scuole. Abbiamo
centralizzato delle scuole e adesso diventa difficilissimo per
alcune famiglie raggiungere la scuola elementare, diventa difficile
garantire il diritto alla mobilità pubblica allo studente della
scuola elementare. Questi sono i problemi enormi che abbiamo
davanti. C'è l'anziano che non può guidare la macchina, il
disabile, il bambino...queste sono le cose che prioritariamente noi
dobbiamo garantire! Non possiamo dire a un bambino, com'è accaduto
in Valle d'Aosta: "Tu abiti in quella casetta isolata...eh, io non
so come tu vieni a scuola"! Come non so come tu vieni a scuola? La
scuola elementare è dell'obbligo! Questo è il problema del diritto
alla mobilità pubblica.
L'altro tema delicatissimo è poi quello della questione dello
sviluppo. C'è la crisi economica e la crisi economica sarebbe stata
durissima sia che noi avessimo avuto mega autostrade, ferrovie
modernissime, sia che noi fossimo stati collegati semplicemente da
una mulattiera. È una crisi internazionale, non arriva perché c'è
l'autostrada, la ferrovia; la crisi arriva ma, chiaramente,
arrivando in un sistema dove le infrastrutture dei trasporti hanno,
per diverse ragioni che andremo a vedere, tutte, tutte...forse solo
nel pezzo dei pullman non abbiamo problemi, è di tipo organizzativo
il problema, ma sulla ferrovia, sull'autostrada, sull'aeroporto noi
abbiamo dei problemi strutturali enormi! E quindi è oggettivo che
una crisi economica che arriva in un sistema che ha un sistema
infrastrutturale macro di trasporti come il nostro sia una crisi
molto più dura e stiamo pagando un prezzo più alto a causa di
questo problema. Quindi, se da una parte devo avere ben presente
che mi muovo nella logica del diritto alla mobilità, dall'altra
devo anche tener presente che questo diritto alla mobilità si
inserisce in un contesto in cui le infrastrutture trasportistiche
sono la possibilità di una ripresa economica per la Valle d'Aosta,
e quindi è lì che devo anche andare a cercare di capire che
investimenti fare, come cercare di intervenire, perché
quell'intervento, che da una parte mi può garantire un diritto
sacrosanto del cittadino, dall'altro è sviluppo per tutti, sviluppo
per l'economia di questa regione.
Dentro queste due grandi questioni...cerco di procedere in modo
estremamente semplificato per non annoiare nessuno, perché dopo
mesi di dibattito su questo tema penso che abbiamo tutti acquisito
una consapevolezza amplissima, ma semplifico perché probabilmente
ci sono anche dei cittadini che hanno diritto di capire qualcosa su
questo problema che ci ha visti anche scontrare duramente su
questioni specifiche. Dentro questo sistema provo ad analizzare i
quattro grossi temi che abbiamo affrontato partendo da quello che
ha visto forse lo scontro più duro, che è quello della ferrovia,
della linea ferroviaria che, mi piace dire, è la
Torino/Pré-Saint-Didier. Allora, la linea ferroviaria
Torino/Pré-Saint-Didier è scampata varie volte a situazioni
drammatiche...solo l'anno scorso noi abbiamo rischiato di subire
dei tagli pazzeschi al sistema dei trasporti...allora, qui ci sono
delle urgenze, assolute, che sono fuori da ogni idea di
scontro...mi è piaciuto anche l'intervento del collega Bertschy, da
cui si capisce che si vogliono trovare le soluzioni...allora, i
debiti pregressi non possono essere trascinati all'infinito, c'è un
contenzioso con lo Stato, con Trenitalia, ma questo contenzioso
dev'essere chiarito! C'è una battaglia dura del Governo regionale,
l'ha fatta un po' in solitaria, l'ha fatta a colpi di carte
bollate, eccetera, ma questa soluzione dev'essere trovata. Questo è
un punto fermo che bisogna provare a risolvere, perché il fatto di
trovarsi poi con l'utenza senza i trasporti, e tutte le volte dover
arrivare all'ultimo minuto per dire "riparte il servizio", non è la
soluzione accettabile; dobbiamo uscire definitivamente da questa
condizione, naturalmente sostenendo le giuste ragioni di un
territorio che non può essere tagliato fuori dal sistema dei
trasporti nazionali.
La questione del contratto di servizio, quindi, è una delle
priorità fondamentali in questo percorso, perché è evidente che il
meccanismo che c'era prima era un meccanismo che ci ha fortemente
penalizzati. Dentro i problemi macro della ferrovia i pendolari
hanno sempre fatto emergere anche tutta un'altra serie di
questioni, perché al di là delle rotture di carico, dei problemi
strutturali, la questione della puntualità è una questione
veramente pesante! Chi usa quel treno lo usa per andare a scuola,
lo usa per andare al lavoro, non può essere penalizzato da un
sistema che regolarmente manifesta dei ritardi incredibili! Anche
alcune questioni tecniche, che agli esperti sembrano questioni
diciamo sottili, come il fatto che nella stazione dove c'è la
rottura di carico non sai mai esattamente dove si trova il treno
che devi prendere...se si trova in linea, se si trova sul
binario...per fortuna che Ivrea è piccola, il binario 3...si può
finalmente dire che un treno arriva su un binario, scendo, e sul
binario di fronte salgo e prendo l'altro treno? Ci si può
organizzare per dare queste risposte? Qui non stiamo chiedendo i
100 milioni per l'elettrificazione e i 300 milioni per la galleria
nuova che sarebbero quelli vitali per rilanciare questa ferrovia,
stiamo chiedendo veramente di mettere in piedi un servizio
credibile per chi usa questo treno. Da anni si chiedeva il nuovo
materiale rotabile, è arrivata questa scelta ibrida del bimodale
che va in parte in questa direzione...diciamo "in parte", perché ci
vorrà uno sforzo negli anni per riuscire ad avere tutte queste
macchine, ma sicuramente risponde all'attualità anche in termini di
pulizia, di qualità di materiale che viene messo a disposizione
della linea.
Chiudo sulla ferrovia con un concetto che per me è fondamentale.
Ho parlato della Pré-Saint-Didier/Torino, però un'idea dev'essere
chiara e su questo pretenderei che alla fine di questo Consiglio ci
fosse una presa di posizione chiara da parte dell'Assessorato. Noi,
"noi" vogliamo il collegamento Aosta/Torino, lo vogliamo; il treno
bimodale è stato fatto per superare la rottura di carico ad Ivrea,
per superare lo rottura di carico a Chivasso e arrivare a Porta
Nuova. Noi non vogliamo che passi un'idea per cui noi facciamo
questo enorme investimento, Assessore Marguerettaz, su cui io non
sono mai stato entusiasta (lei lo sa, abbiamo anche battibeccato),
per scoprire che poi il treno bimodale della Valle d'Aosta si ferma
a Ivrea, e ci inventiamo questa...io su questo non condivido il
passaggio del collega Bertschy, là torniamo di nuovo alla
metropolitana valdostana, e non me ne parlate, io voglio il
collegamento con la linea nazionale perché i valdostani possano
muoversi in Italia e in Europa! Quindi noi dobbiamo arrivare a
Chivasso, perché ci sarà chissà quando un'alta velocità che ci
porterà nel mondo, chissà quando, ha ragione il Presidente a dire
"chissà quando", però dobbiamo mantenere quel collegamento,
dobbiamo arrivare a Porta Nuova! A Chivasso ci colleghiamo con
Milano, a Porta Nuova raggiungiamo due grandi città del nord per
essere collegati col resto del mondo. Se invece facciamo tutto
questo investimento per dire: "Facciamoli stare buoni, compriamo i
treni bimodali" e poi dopo comunque il Piemonte ci spara il
servizio metropolitano a Chivasso e Ivrea (perché è a questo che
stanno lavorando), noi avremo sempre la rottura di carico e abbiamo
fatto questo investimento per niente! Il collegamento è
Aosta/Torino! Questo è quello che noi chiediamo in uscita da questa
discussione, è questa la richiesta come PD: dev'esserci il
collegamento Aosta/Porta Nuova, non altre stazioni precedenti in
cui i valdostani devono scendere, prendere poi un pullman torinese
o una metropolitana e farsi di nuovo mezz'ora per arrivare alla
stazione di Aosta/Porta Nuova e poi prendere il treno per andare a
Milano, Roma e quant'altro. Non la faccio più lunga, perché credo
che il concetto sia stato preciso.
L'autostrada: qui è evidente che il tema che abbiamo aperto sin
dal 2010 (quello che era sfuggito di mano a tutti, credo anche allo
stesso Stato) è il controllo sui costi di una tratta così
importante e strategica come quella valdostana che, ricordo, è un
collegamento internazionale. Allora è evidente che su un
collegamento nazionale, con tante gallerie, con tanti viadotti, con
costi enormi di manutenzione il pedaggio costa, no? Però questa
autostrada insiste, ha divorato il territorio anche in alcune aree
importanti, ha un impatto ambientale spaventoso e...che cosa fanno
i cittadini in questo territorio? Pagano, come se nulla fosse, un
collegamento internazionale! È vero che fa comodo anche a noi che
quelli di Milano vengano a Courmayeur a fare le vacanze, però
questo è un collegamento internazionale dello Stato! Io su questo
passaggio mi permetto di dissentire - naturalmente in modo
amichevole - dal collega Bertschy, perché ho una visione diversa!
Non è che io, Valle d'Aosta, mi faccio carico di un servizio
internazionale...ma caro Stato, sei tu che ti fai carico, che devi
passare nel mio territorio per un collegamento internazionale!
Sarebbe come se io dicessi: "La Funivia di Chamois se la pagano
quelli di Chamois"! E questi dicono: "Ma siamo quattro
abitanti"...mi permetterà un collegamento...dicevo all'inizio: il
diritto alla mobilità pubblica. Se io dico a quelli di Chamois: "La
funivia serve a voi, ve la comprate e ve la do, gestitevela voi di
Chamois", questi vanno in perdita e muore lì! Il servizio pubblico
è...ho capito, ma io mi faccio carico, come cittadino che non ha
bisogno della Funivia di Chamois, per dire che se voglio una
Chamois devo contribuire a metterci del mio!
Lo Stato italiano deve contribuire a metterci del suo su questo
tratto internazionale, ma deve capire che questo tratto
internazionale...in questa regione noi non possiamo fare mille
strade regionali che permettano la mobilità ai valdostani nel
fondovalle, perché già non c'è spazio, visto che tu ti sei fatto la
tua strada internazionale! Allora devi consentirmi, da valdostano,
di pagare di meno, e devi consentirmi, non solo se è un
problema...giustamente uno che abita in Bassa Valle dice: "È un
problema della Bassa Valle venire ad Aosta", ma pensate a quelli
dell'Alta Valle che devono raggiungere altre località, che tutte le
volte fanno questo percorso e devono andare sulla tangenziale di
Aosta (che molti non pagano) e devono pagarsela! Perché se tu
passi...ma mi permettete che è un assurdo che io non passo nel
centro di Aosta, mi libero dalla congestione del traffico della
città di Aosta, e mi devo comunque pagare la tangenziale? Sì, sì,
diciamo che il pezzo di tangenziale è l'unico esente in questo
momento, ma quel pezzo lì, se vado a Châtillon, me lo devo pagare!
Dobbiamo trovare delle formule. Adesso sono stati fatti dei passi
avanti da quando abbiamo cominciato le prime discussioni, ma quello
che dico io è: come ne veniamo fuori da una discussione così?
Dicendo che va bene quello che c'è? Diciamo che sono stati fatti
dei passi avanti, li riconosciamo, riconosciamo che c'è questa
esenzione, però dobbiamo fare altro, dobbiamo fare altro! E qui ci
dev'essere un confronto o nell'ottica di appropriarci di questo
(come dice qualcuno) e lo gestiamo noi...ma io non la penso così,
lo dico qui, non la penso così! Io penso che debba esserci un
riconoscimento da parte dello Stato che qui ha una linea di
collegamento internazionale, deve riconoscere a un territorio che
questa linea di collegamento internazionale è impattante e deve
consentire agli abitanti di fruirne in modo meno oneroso. Questa è
l'idea del PD, è l'idea del PD!
La questione del bacino di traffico dei pullman: noi abbiamo un
servizio di pullman molto diffuso ed esteso sul territorio. Questo
in alcuni casi (qui sarò brevissimo) si sovrappone anche al
servizio ferroviario o comunque...lì sicuramente bisogna fare un
ragionamento di integrazione del servizio, soprattutto nella tratta
che va da Aosta a Pont-Saint-Martin, si può lavorarci sopra, si
possono trovare dei modi per coinvolgere le società dei trasporti
in una gestione, perché no? anche condivisa con loro del sistema
ferroviario. Si può trovare un modo per gestire insieme il
contratto di servizio delle Ferrovie e il contratto del trasporto,
ripeto, soprattutto in quel tratto, per cercare di abbattere il più
possibile i costi, e naturalmente bisogna ripensare la mobilità
rispetto alle valli laterali, sempre rispetto a quel concetto. C'è
un diritto alla mobilità pubblica e questo non dobbiamo mai
perderlo di vista, su cui bisogna lavorare. Io qui dico inoltre:
bisognerà lavorare anche in termini europei per trovare dei
finanziamenti. Se questo è un diritto, quello alla mobilità
pubblica, è possibile che noi non riusciamo a far capire che vivere
in un territorio di montagna è un qualcosa di particolare? Di
questo mi deve esser dato atto: non c'è Parlamentare europeo che
venga in Valle d'Aosta a cui io non ponga il problema della
montagna, e di portare questo tema in termini tali che riguarda i
cittadini che abitano l'Aspromonte, tutto l'Appennino, le Alpi, i
Pirenei...non è che ci siamo solo noi, in Europa questo problema
dev'essere preso in considerazione! Qui c'è un modo diverso di
vivere rispetto alle grandi aree metropolitane. Allora, quali
pesano di più in Europa? Berlino, Milano, Parigi? E quelli dettano
la linea, ma bisogna fare in modo che ci sia spazio anche per una
voce nostra, perché altrimenti andremo avanti a colpi di accetta,
taglieremo questi servizi e non garantiremo il diritto alla
mobilità pubblica nelle valli laterali. Quindi integrazione del
servizio ferrovia-gomma, e la necessità di difendere alcuni servizi
essenziali sulle valli laterali.
L'altra questione riguarda (e qui vado a chiudere) l'aeroporto.
È chiaro che l'aeroporto presenta tutta una serie di problematiche,
sia per l'impatto enorme che ha sul piccolo territorio (l'idea che
possano atterrare grandi aerei), sia perché è una di quelle grandi
opere incompiute, e quindi ci lascia sempre con un po' di amaro in
bocca. Per quanto ci riguarda, in tempi non sospetti abbiamo sempre
detto che l'ampliamento della pista e la sua messa in sicurezza è
un valore aggiunto per il nostro territorio, quello è sicuro. Ci
eravamo concentrati sin dal 2008 sulla stazione aeroportuale,
tant'è che ne chiedemmo da subito il ridimensionamento, che in
parte è stato accolto perché il progetto per fortuna è stato
ridimensionato, ma è incompiuto. Allora, è evidente che la
prospettiva di questo aeroporto dev'essere nel breve sicuramente di
tipo turistico. Bisogna riportare a far vivere questo aeroporto in
termini turistici: col volo a vela, con i piccoli aeroplani che
vengono qui a fare un volo turistico, di piacere, quella è la sua
collocazione. E credo che in quei termini lì quest'aeroporto possa
ritornare anche un po' simpatico ai valdostani, perché io mi
ricordo, quand'ero ragazzino, che mi entusiasmavo per gli alianti.
Quindi questo rapporto anche sbagliato dei cittadini valdostani col
loro aeroporto è dovuto all'idea che una politica di trasporto
aereo...devo dire che gli errori non li ha fatti solo la Valle
d'Aosta, li ha fatti tutta l'Italia...non so se qualcuno era stato
in Australia e probabilmente aveva visto che tutti si muovono in
aereo, aveva confuso l'Italia con l'Australia, dove effettivamente
non ci sono collegamenti, bisogna spostarsi con gli aerei, e aveva
magari immaginato che tutti si mettessero a volare! Oggi, invece,
anche nelle grandi città, con lo sviluppo dell'alta velocità, il
sistema ferroviario è tornato a competere con la mobilità degli
aerei. Ci sono poi anche problemi di sicurezza enormi sul volo
aereo, al di là delle ultime tragedie, e quindi...come dire? in
questo momento bisogna da una parte garantire che
quell'investimento sulla pista sia valorizzato, e il volo turistico
lo può sicuramente fare, possiamo rivalorizzare l'aeroporto, e
bisogna non lasciare opere fatiscenti incompiute, quindi le
stazioni vanno finite. Se poi le stazioni, visto che portano il
nome di Gae Aulenti, diventino anche luoghi di esposizione di
mostre contemporanee, di arte contemporanea, eccetera, cosa ne
faremo, sicuramente con un po' di fantasia, di brio, anche di
dinamica, di voglia di credere nella Valle d'Aosta, di fare le
cose...perché a vedere tutte le cose in sospeso, così malmesse, è
una cosa che ti mette tristezza! Bisogna finire questa
stazione.
Adesso ho lanciato la provocazione: facciamo di tanto in tanto
una mostra di arte contemporanea, lì troviamo la soluzione per
utilizzarla, ma lasciamo stare i collegamenti con Mosca, i russi
arrivano a Orio al Serio e li andiamo a prendere e li portiamo in
Valle d'Aosta, a Orio al Serio, e non li facciamo atterrare ad
Aosta. Quindi sull'aeroporto la prospettiva è quella di rilanciare
il ruolo turistico del volo a vela, diciamo anche del volo a
motore, ma di carattere turistico dell'aeroporto, e quindi di
rimettere in moto un'economia che è un peccato che si sia fermata.
Questo è il contributo che cerchiamo di dare come Partito
Democratico. Mi sembra che, al di là della passione con cui ci
hanno mossi alcuni argomenti, sia evidente la voglia di dare un
contributo a tutto il Consiglio regionale con le nostre idee, e non
pensiamo siano le uniche valide. L'ultimo riferimento che vorrei
fare è quello che è importante però che l'Assessore, su questi
temi, quando spero vorrà decidere su alcune strade, soprattutto su
un nuovo Piano del traffico, riattivi e valorizzi un tavolo di
concertazione serio. La Commissione è stato un grande laboratorio
di discussione, però ci sono degli interlocutori privilegiati,
dalle Associazioni sindacali alle Associazioni degli utenti e
altri, che devono poter essere coinvolti nelle scelte che facciamo.
Prendiamoci quell'attimo in più per prendere la decisione, ma poi
cerchiamo di camminare tutti insieme sulla strada che possa in
qualche modo portarci fuori da questa situazione davvero difficile
in cui ci troviamo.
Io non le ho mai nascosto, Assessore, che anche lei ha delle
grosse responsabilità su questo percorso, però bisogna guardare al
futuro e bisogna dare delle risposte. Noi qualche piccola
indicazione (perché non pensiamo di sapere tutto di tutto) abbiamo
provato a darla per portare la sensibilità che rappresentiamo in
questo Consiglio.
Presidente
- Grazie collega Donzel. La parola alla
collega Certan.
Certan (ALPE)
- Grazie Presidente. Buongiorno
colleghi.
In apertura di questo mio intervento, a nome del gruppo ALPE,
credo sia importante sottolineare - l'hanno già fatto anche i
colleghi che mi hanno preceduto - il lavoro di preparazione per
questo Consiglio svolto dalla IV Commissione e ringrazio tutti i
colleghi, ma il Presidente Isabellon anche per le modalità, il modo
in cui ha condotto, comunque, questi incontri sono stati numerosi e
devo dire però anche proficui e sicuramente utili. Ringrazio i
colleghi, tutto l'Assessorato, i tecnici, i componenti delle varie
associazioni, delle organizzazioni sindacali, piuttosto che i vari
delegati nelle varie società, gli utenti che hanno partecipato.
Molti di loro hanno dovuto prendere ferie, prendere dei permessi
sul lavoro, non hanno potuto svolgere quindi altre attività
personali, ma sono venuti qui per poter intervenire, per poter
ascoltare quanto la Commissione chiedeva, quindi credo che a loro
vada un grazie ancora più sincero. È stato un lavoro prezioso, è
già stato detto, è stato un lavoro prezioso di raccolta dati, di
analisi e di confronto, che ha via via dato spessore a questo
Consiglio straordinario e, a mio avviso, potrà essere, se lo
vorremo, un nuovo modo di affrontare le tematiche. Anche il metodo
con cui si è affrontata questa tematica, a mio avviso, potrà essere
anche in qualche modo una ripartenza proprio perché veramente sono
stati enucleati veramente tutti i vari aspetti. Riguardo a questo,
credo sia stato anche importante il ruolo che ha avuto
l'Assessorato e anche l'Assessore, che è sempre stato presente a
queste riunioni di Commissione e che comunque ha potuto in qualche
modo certamente portare la sua posizione, ma anche portare degli
elementi, che a volte non erano a conoscenza della Commissione,
poiché nei vari anni e nelle varie dinamiche sicuramente hanno
cambiato...hanno assunto aspetti diversi.
Come gruppo ALPE, abbiamo seguito tutti questi lavori, abbiamo
seguito con molta serietà e abbiamo approfondito più volte queste
problematiche, così come lo avevano già fatto i colleghi nella
passata legislatura. Credo che però in questi due mesi di lavoro
siano state...diciamo che il
volet
soprattutto della
ferrovia, che era stato affrontato nella passata legislatura sia
stato un po' ampliato e sia stato veramente allargato, prendendo
tutti gli altri aspetti e credo sia questa la cosa importante.
Questo potrebbe essere veramente - il collega Bertschy ha parlato
di ripartenza - un nuovo punto di inizio.
Evidenziamo innanzitutto due aspetti introduttivi:
dall'efficienza dei trasporti, diciamo da quel diritto che...il
collega Donzel parla di diritto alla mobilità pubblica...da
quest'efficienza dipende gran parte della qualità della vita dei
lavoratori, pendolari, ma non solo, studenti e dei turisti o
comunque dei visitatori, che dovrebbero venire a portare quel
surplus economico alla Valle d'Aosta e che sicuramente sarebbero
più numerosi se fossero anche facilitati. È vero che la poca
efficacia di questi servizi che crediamo essere essenziali...non
possono veramente passare in secondo piano...la poca efficacia
quando diciamo...non andiamo a dire quasi...a volte...la
sovrapposizione e quindi l'annullamento, eh, dell'efficacia di
questi servizi sta creando però dei problemi enormi e, invece di
migliorare la qualità della vita dei cittadini, crea problemi
gravi, veniva ricordata prima, ad esempio, la puntualità, ma ce ne
sono tanti altri, che non possono più essere ignorati e non
affrontati. Questo credo che in Commissione sia uno dei punti che è
emerso ogni volta con ogni intervento di ogni utente, di ogni
responsabile e di ogni referente di associazione. Ogni volta che
veniva trattato un argomento veniva detto: "non si può più però
ignorare il problema trasporti", sia quando si parlava di
albergatori, sia quando si parlava di qualsiasi altro servizio, di
scuole, eccetera. Un aspetto quindi è quello dell'efficienza e
dell'efficacia, che devono davvero essere prese come punto di
arrivo di questo nostro lavoro, bisogna riuscire ad ottenere
l'efficienza e l'efficacia di questi servizi.
L'altro aspetto che sottolineiamo è che, a fronte di un
dispendio enorme di risorse pubbliche, parliamo in generale di
45-50 milioni di euro, vi è una quasi totale mancanza di
coordinazione e di sincronia fra questi servizi. È un aspetto non
secondario poiché ingessa quasi totalmente l'attività economica
valdostana. A fronte di un grande dispendio di energie e di risorse
economiche pubbliche quindi ci ritroviamo ad avere un ritorno molto
basso. Forse ci siamo trovati impreparati per questa crisi
economica, pensavamo che si potesse in qualche modo sempre arrivare
a risolvere il problema prima che la crisi veramente si sentisse,
invece probabilmente il ritardo, per varie ragioni che non andiamo
certo ad enucleare qui, c'è stato e, di fronte alla situazione
attuale di crisi economica che stiamo vivendo, questi due aspetti
assumono una rilevanza fondamentale. Può la nostra Regione
continuare a pagare così caramente dei servizi che non sono
coordinati, che non sono efficaci ed efficienti, che non svolgono
il loro ruolo fino in fondo? Probabilmente se prima non doveva
essere accettato, ma si riusciva in qualche modo a far passare,
oggi non è più sostenibile. Questo Consiglio tematico penso abbia
un valore...il collega Bertschy ha detto di ripartenza, ma credo
sia il valore di guardare più che a quello che è il passato, di
guardare al futuro e a come si può, diciamo, porre un rimedio e
soprattutto migliorare e diventare competitivi. L'analisi, la
minuziosa analisi della situazione di fatto, della situazione
attuale l'abbiamo fatta in Commissione, credo che oggi - lo
dicevamo prima - serva soprattutto questo Consiglio per guardare al
domani e, come gruppo ALPE, credo che lo guardiamo e proviamo a
dare questo slancio come fa il Governo canadese, lo ricordava
Madame
Françoise Bertieaux quando è venuta in Valle d'Aosta
per il
Réseau des femmes
, diceva che invidiava molto il
Canada per la sua capacità asettica e risolutiva di valutare i vari
progetti e le sperimentazioni che vengono fatte. Dicevo, una volta
approvato un piano, lo si prova, lo si valuta e in Canada, quando
non funziona, lo si elimina, lo si cestina e si riparte da zero, si
ha questa capacità e si prende un'altra direzione. Ora, capisco che
il paragone è ambizioso, Assessore Marguerettaz, però dobbiamo
anche un po' guardare anche al di fuori, altrimenti non ne usciremo
mai. Non so se noi europei siamo anche più mammoni o papponi, non
lo so, anche quando riguarda i vari piani e i progetti, non solo le
persone, eh...
(interruzione di alcuni Consiglieri, fuori microfono)
...ma sta di fatto che spesso le problematiche dei vari piani o
non vengono affrontate o vengono rinviate a colpe altrui, molto
raramente però vengono affrontate fino in fondo. Il risultato è che
guardiamo spesso con invidia, anche con molta tristezza e
malinconia a volte, le Regioni e i Paesi che hanno avuto il
coraggio e la capacità di fare scelte politiche ardite, perché su
questo non possiamo nasconderci. Hanno avuto queste Regioni la
capacità di fare delle scelte e di farle fino in fondo.
Riguardo al passato, farò solo questo passaggio, la situazione
di oggi non è unica e totale responsabilità di questa maggioranza o
dell'Assessore Marguerettaz, ma di certo in questi sette anni,
Assessore, non possiamo certo dire che siano state fatte scelte
politiche coraggiose, chiare, lungimiranti e ora probabilmente
siamo arrivati al capolinea. Ripeto, perché l'ho detto, lei forse
non era proprio attento, non è sicuramente colpa unicamente di
questa maggioranza o di...non è questo il nostro ruolo in questo
momento, di andare...però sicuramente noi adesso chiediamo che
delle scelte coraggiose vengano fatte, anche mettendo in
discussione sicuramente i pensieri di ognuno, perché ogni gruppo,
ognuno di noi sicuramente ha delle idee diverse e ci rendiamo conto
che 35 idee diverse non portano a nulla e probabilmente neanche 4 o
5, bisognerà trovare delle sintesi. Il nostro gruppo, l'intera
Commissione ha lavorato in questi mesi di preparazione di questo
Consiglio con questo spirito. Massima collaborazione fra tutti,
anche con l'Assessorato, mettendo da parte tutti i vari concetti,
preconcetti,
arrière-pensées
o colpe varie, tutti insieme
per la comunità valdostana prendiamo però delle scelte che
risolvano questa situazione disastrosa, devastante per la nostra
Regione. Tali scelte potranno essere di rottura - perché no? -, ma
di certo dovranno essere chiare, risolutive, anche drastiche se
necessario. Non so quale sia la soluzione in assoluto migliore,
credo che dal confronto di tutte le forze oggi potrà uscire una
soluzione migliore, o due o tre, ma di certo la nostra Regione non
può più non affrontare ed andare fino in fondo a quest'argomento.
Non è più neanche, credo, tematica esclusiva di un Assessorato, ma
credo sia davvero di tutto il Consiglio, ancora di più e ancora più
fortemente di prima. Penso anche che non debba essere solo la
Regione Valle d'Aosta, ma sicuramente deve essere immediatamente
aperto un tavolo operativo concreto anche con la Regione Piemonte,
perché sicuramente è la Regione che più...con la quale dobbiamo in
qualche modo sicuramente interagire.
Entrando nel dettaglio degli argomenti trattati, come gruppo
ALPE, riteniamo che ci siano degli obiettivi a brevissimo tempo da
affrontare e sicuramente alcuni che devono essere messi come
obiettivi a medio e lungo termine. Tratterò i vari argomenti in
ordine direi di importanza, anche se è difficile dare un ordine di
importanza, però sicuramente ognuno di questi argomenti ha un ruolo
diverso; credo che la ferrovia, proprio perché coinvolge la valle
centrale, ma comunque anche per il suo ruolo sia il perno attorno
al quale sicuramente devono essere fatte anche le altre
considerazioni. Il trasporto pubblico locale con i vari Piani di
bacino...e il discorso sull'autostrada è, diciamo, il secondo
punto; in questo momento l'aeroporto, con tutte le sue incongruenze
e incoerenze, credo possa essere messo in terzo piano.
Inseriamo, come gruppo ALPE, un altro aspetto che abbiamo già
proposto alla Commissione, che ci rendiamo conto essere
assolutamente leggermente spostato dal piano della discussione,
soprattutto per quanto riguarda quello degli investimenti,
eccetera, ma che riteniamo essere assolutamente di grande attualità
e di prospettiva per il futuro e che è quello - l'abbiamo chiamato
così in Commissione, mi pare che lei, Assessore, fosse d'accordo...
- della "mobilità dolce" o comunque tutto quello che riguarda...che
chiaramente è un trasporto sicuramente parallelo, non è certo...non
possiamo paragonarlo a questi argomenti, ma sicuramente tutto
quello che è, che riguarda piste ciclabili, eccetera, va tenuto in
considerazione nel momento in cui parliamo di un Piano generale dei
trasporti. È un trasporto sicuramente diverso, ma molto
avveniristico direi e molto più sostenibile e sicuramente ad
impatto zero rispetto ad altre scelte.
Ritornando ai vari piani, allora, la ferrovia abbiamo
detto...noi abbiamo posto quattro obiettivi, che, a nostro avviso,
devono essere in ordine a brevissima scadenza, quello - lo
ricordava qualcuno prima - di ripristino della dignità del viaggio,
del decoro, chiamiamolo come vogliamo, e che riguarda la semplice
pulizia delle motrici, direi dei vagoni, quindi credo che vada
proprio nella semplicissima regola del rispetto, della dignità di
un passeggero, la puntualità, e che la rottura di carico che in
questo momento viene fatta ad Ivrea sia fatta su binari adiacenti e
non facendo il giro di tutta la stazione ferroviaria alla ricerca
di un microfono che dica qualcosa e di un binario che...e di un
treno che assomiglia a quello che parte per Torino, ecco, perché
sicuramente questi sono i tre aspetti che immediatamente devono
essere risolti. Devo dire che già la Commissione ne ha risolto uno
che è molto molto semplice, può sembrare banale, ma che, a mio
avviso, invece è già un primo passo. Devo dire che qui RFI e
Trenitalia si sono attivate, insieme all'Assessorato come
Commissione avevamo sollecitato che almeno il capoluogo di Regione
della Valle d'Aosta apparisse sui pannelli di Torino Porta Nuova,
di Torino Porta Susa e di Ivrea, perché praticamente eravamo stati
cancellati e il capoluogo di Regione Aosta non esisteva più per le
ferrovie. Oggi questo mi pare essere un problema risolto, complice
anche l'EXPO, in questo caso ben venga visto che, dovendo rifare
tutta la programmazione pannellistica...com'è che si chiama? per i
prossimi appuntamenti dell'EXPO, si è potuto provvedere anche a
fare... È un aspetto che non è di secondaria importanza, perché poi
i nomi chiaramente delle città di riferimento vanno nei
social
e sicuramente incidono anche per le prenotazioni. È
chiaro che se un capoluogo di Regione non esiste più, non esiste
più neanche nella rete.
Vi è poi un altro aspetto che, a nostro avviso, deve essere
risolto in tempi brevissimi e capisco che questo non dipenda solo
dal Governo regionale o dal Consiglio regionale, ma credo che se
tutto il Consiglio regionale prendesse una posizione riguardo a
questo, che è prettamente un accordo politico...però, visto che la
norma di attuazione esiste e che comunque le competenze devono
essere "solo convenzionate", perché chiaramente mi rendo conto che
è probabilmente anche il passaggio fondamentale, credo che debba
essere immediatamente aperto un tavolo con il Ministero. Mi rendo
conto che gli impegni che il Ministro Lupi si era preso quando era
venuto in Valle d'Aosta sono state parole al vento, perché adesso
non...c'è stato anche questo cambio, bene hanno fatto a ricordare
anche i colleghi che sicuramente questo è un aspetto fondamentale,
ma, a mio avviso, su questo il Consiglio regionale deve prendere
una posizione chiarissima e deve essere immediatamente risolto.
Infine, altri due aspetti, che sicuramente uno è più a medio
termine e l'altro è più a lungo termine. Beh, la scelta dei
bimodali è stata fatta nella precedente legislatura, il Governo,
l'Esecutivo ha eseguito, noi abbiamo fatto tutte le nostre
osservazioni, credo che ormai sia un dato di fatto il prima
possibile...prima arrivano meglio è, a questo punto speriamo che i
tempi siano assolutamente i più celeri possibili, ma la soluzione
dei bimodali, che poi mi pare siano fondamentalmente cinque, credo
che non risolva il problema a lungo termine legato alla ferrovia.
Può essere in questo momento una soluzione tampone? Benissimo, noi
avremmo fatto scelte diverse, ma ormai la prendiamo come scelta e
andiamo avanti. Evitare la rottura di carico può essere comunque
una soluzione che non va sicuramente a cozzare con scelte invece
molto più importanti che devono essere fatte per quanto riguarda il
futuro. Beh, noi crediamo che l'elettrificazione debba essere presa
in considerazione immediatamente, oggi, per averla sicuramente fra
qualche anno, perché ci rendiamo conto che non può essere a breve
termine, però le scelte devono essere fatte oggi, i progetti e gli
studi che si hanno riguardo a questo sono progetti e studi datati,
perché comunque hanno già una certa età e sappiamo che a livello di
tecnologie in questi anni si sono fatti tantissimi passi avanti. Il
fatto che gli stessi professionisti dicano che oggi sono possibili
soluzioni che nel momento in cui sono stati fatti questi studi non
erano neanche preventivabili...vanno presi in considerazione, certo
che dobbiamo prenderli in mano, dobbiamo direi rivederli e
riaggiornarli avendo però chiari quali sono gli obiettivi. Faccio
un esempio: credo che, quando sono stati fatti questi studi, non
fosse possibile, non fosse neanche ipotizzabile avere un terzo
binario che portava l'elettricità. Oggi non è più necessario avere
certe misure, certe altezze, perché...oggi non è più possibile, non
è più necessario avere certe altezze, ad esempio, per le gallerie
che erano necessarie qualche anno fa, perché c'è quest'opzione di
terzo binario. Chiaramente non entro nei dettagli, ma sono cose che
ci sono state riferite e quindi credo che, se sono strade
percorribili, bisogna comunque provarle.
Per quanto riguarda il traffico pubblico locale su gomma, eh
beh, credo che la Valle d'Aosta abbia fatto delle scelte attraverso
i Piani di bacino, tre Piani di bacino in particolare, in un
momento sicuramente diverso, un momento direi sociale, ma anche
economico diverso, forse questo è uno di quelli che va
immediatamente rivisto. Questi piani devono essere rivisti, anche
perché se vogliamo metterli in supporto, li vogliamo fare
funzionare in modo complementare alla ferrovia, dobbiamo
sicuramente fare degli aggiustamenti, perché, come abbiamo già
avuto modo di parlare, spesso le linee degli autobus sono in
contrapposizione o in parallelo alla linea ferroviaria e quindi è
chiaro che uno dei due si annulla, uno annulla l'altro, ecco, forse
bisogna farli diventare punti di forza, uno complementare
all'altro, non in concorrenza. Sicuramente quindi il grido di
allarme anche delle società che hanno in gestione questi servizi è
da tenere in considerazione, penso a quando hanno detto: "nel
momento in cui abbiamo avuto la possibilità di fare questi appalti,
abbiamo dovuto assumere personale per poter partecipare a questi
bandi e poi però abbiamo dovuto di nuovo ridimensionare, perché c'è
stato sicuramente un impatto violentissimo con la crisi". Bene, non
credo che ci siano ragioni da una parte o dall'altra, ma credo che
debbano essere sicuramente tutte ascoltate e tutte tenute in
considerazione. Queste tre zone, a nostro avviso, vanno in
concorrenza, in contrapposizione anche per un motivo molto più
semplice, che è quello della conformazione geografica della nostra
Regione. Sicuramente...bisognerebbe probabilmente dividere in modo
diverso le aree, perché se la parte diciamo della valle centrale
potrebbe essere in qualche modo servita da una ferrovia più
efficiente, sicuramente le valli laterali non possono essere
servite da ferrovia e quindi bisognerebbe sicuramente potenziare
questo servizio per le valli laterali e sappiamo perché ci è stato
proprio riferito anche, che è chiaro che sono il problema o
comunque la situazione problematica anche riguardo all'utilizzo e
al numero di utenti è nelle valli, è per i servizi nelle valli
laterali, non certo per quello della valle centrale. Sicuramente
quindi lì bisognerebbe prevedere degli aiuti, adesso li chiamo
così, però è chiaro che bisognerebbe trovare dei termini di
compensazione per poter in qualche modo offrire il servizio senza
chiaramente...ma tenendo in piedi lo stesso servizio e senza dover
creare dei problemi. Sicuramente vanno visti la ferrovia,
l'organizzazione ferroviaria e il Piano di bacino su gomma deve
essere rivisto insieme.
Per quanto riguarda le autostrade, noi poi presenteremo
eventualmente...avevamo delle proposte, beh, innanzitutto credo sia
necessario fare un'azione direi di spostamento di traffico dalla
strada statale, che ormai sta diventando quasi impraticabile, alla
ferrovia...scusate, all'autostrada. Chiaramente bisognerebbe,
aumentando il passaggio sull'autostrada, chiedere anche - termino
velocemente - di ridurre e credo sia possibile o che debba essere
messa in conto una riduzione significativa del costo del pedaggio,
perché in questi anni - lo ricordava il collega Bertschy - è
diventato insostenibile, anche per quanto riguarda...anche se
teniamo in considerazione tutti i vari investimenti che sono stati
messi per...
Per quanto riguarda l'aeroporto, ne parleremo anche in un
secondo momento, in un secondo intervento, sicuramente ci dispiace,
l'unica cosa che ci dispiace è non aver potuto sentire anche
l'ENAC, perché, pur condividendo tutto quello che è stato detto,
credo che...
Si dà atto che dalle ore 10,42 assume la presidenza il
Vicepresidente Rosset.
Rosset (Presidente)
- Consigliera Certan, per cortesia,
vuole chiudere? Grazie.
Certan (ALPE)
- ...ci siano tante deroghe su
quest'aeroporto e credo che anche questo debba essere tenuto in
considerazione. Sicuramente poi per noi sarebbe da potenziare il
volo turistico, il volo a vela e poi si parla anche di volo su
ghiacciaio e altre cose, quindi potrebbe essere...ecco, tutti
questi aspetti, a nostro avviso, dovrebbero essere messi in
sinergia in un Piano generale dei trasporti.
Presidente
- Grazie. Siamo sempre in discussione
generale. Chiede la parola il Consigliere Borrello; ne ha
facoltà.
Borrello (SA)
- Grazie Presidente.
Innanzitutto vorrei sottolineare l'importanza di questo
Consiglio tematico straordinario in virtù anche della situazione
infrastrutturale che c'è in Valle d'Aosta e ritengo necessario in
questa prima parte dell'intervento andare a ringraziare il
Presidente della Commissione per come ha gestito i lavori,
sicuramente una gestione opportuna per andare ad analizzare in
maniera approfondita quelle che sono le tematiche che trattiamo
oggi. Sicuramente è importante la suddivisione per temi perché di
materiale ce n'è tanto, di prospettive ce ne sono tantissime,
bisogna solo un attimino capire quali sono le attività e le
convergenze da un punto di vista politico-amministrativo per poter
trovare delle soluzioni, per migliorare il sistema dei trasporti in
Valle d'Aosta.
Detto questo, il gruppo Stella Alpina non è presente all'interno
della IV Commissione, ma abbiamo avuto la possibilità di
partecipare e ritengo opportuno in questo primo momento ringraziare
anche l'Assessore Marguerettaz e la struttura, le chiedo di
inoltrare i ringraziamenti alla struttura per tutto il materiale
che è stato fornito, che ha permesso al sottoscritto di
approfondire le tematiche. L'aspetto principale che abbiamo potuto
prendere in considerazione è la difficoltà normativo-giuridica e
anche amministrativa nell'analizzare le diverse problematiche.
Questo è un punto di partenza perché se da una parte ci sono le
valutazioni di carattere politico prettamente incardinate
all'interno di quest'aula, parallelamente ci sono delle
problematiche legate agli aspetti giuridici e alle applicazioni
normative che creano degli intoppi nella gestione quotidiana e
ordinaria del sistema trasporti in Valle d'Aosta. Un passaggio
importante - ritengo opportuno sottolinearlo -, al di là degli
aspetti tecnici, amministrativi e politici, è stato il confronto
con le associazioni, le organizzazioni sindacali, con le
associazioni rappresentanti la società civile, perché hanno messo
in evidenza quello che è il reale percepire delle difficoltà di chi
ogni giorno deve vivere e utilizzare il sistema dei trasporti in
Valle d'Aosta. Sicuramente un tuffo nella realtà per chi come noi
ha delle responsabilità legislative nel cercare di risolvere il
problema a monte.
Gli aspetti...come ben hanno anticipato i miei colleghi, le
analisi sono state suddivise in quattro settori. Farei un
ragionamento molto veloce perché tanti sono gli interventi che
hanno preceduto e sono sicuro che altrettanti ce ne saranno a
seguito del mio, ma non voglio ripetere quanto è già stato
effettuato all'interno dei lavori della Commissione, dove tanto si
è parlato degli aspetti più di carattere tecnico.
In merito al sistema ferroviario, c'è un'unica valutazione da
fare che è incardinata all'applicazione del decreto legislativo del
2010 per quanto riguarda il passaggio delle competenze alla Regione
autonoma Valle d'Aosta. Bisogna dare sviluppo, bisogna dare gambe a
questo tipo di passaggio, cercando poi in autonomia legislativa di
andare a programmare ulteriori e futuri interventi rispetto al
sistema ferroviario, tenendo conto che la linea Torino/Aosta non è
incardinata sotto la sola responsabilità della Regione autonoma
Valle d'Aosta, ma deve essere valutata di concerto con la Regione
Piemonte.
Per quanto riguarda il sistema autostradale, i passaggi che sono
stati fatti all'interno della Commissione hanno fatto emergere
quelle che sono le difficoltà dell'abbattimento dei costi, delle
tariffe in merito agli investimenti infrastrutturali. È un concetto
questo che deve essere analizzato in maniera continuativa
soprattutto di concerto con il Ministero, anche in virtù del nuovo
approccio a livello europeo che si sta manifestando in questi
ultimi mesi. Ritengo che bisogna andare ad analizzare e cercare di
continuare quello che è l'abbattimento del costo delle tariffe
autostradali, cercando di suddividere quella che è la
responsabilità legata alla copertura degli investimenti rispetto a
quella che è la gestione quotidiana, continuando quell'attività
intrapresa dal Governo regionale di cercare di trovare delle
soluzioni per quanto riguarda i residenti in Valle d'Aosta e i
pendolari.
In merito al trasporto pubblico locale, un passaggio importante
che voglio fare è legato alla differenziazione rispetto ai livelli
di utilizzo del trasporto pubblico. Nella mia precedente esperienza
amministrativa ho avuto modo di analizzare all'interno del Piano
generale del traffico urbano quelli che sono i numeri all'interno
della cintura della città di Aosta in merito ai pendolari che
utilizzano la vettura propria, sono dei numeri molto preoccupanti,
un dato che può essere rappresentativo: all'interno dell'arco di
tutta la giornata c'è un transito di 136.000 veicoli. Questo
testimonia il fatto come ancora adesso a livello di mentalità il
valdostano è propenso all'utilizzo del veicolo proprio, senza
utilizzare e attingere a quello che è il sistema del trasporto
pubblico locale. È una valutazione più di carattere generale
rispetto a quella che è la formazione in senso civico dei nostri
concittadini.
Per quanto riguarda l'aspetto più di carattere della
concretezza, un passaggio che voglio sottolineare in questo mio
intervento a livello di Consiglio regionale è legato all'attenzione
che abbiamo chiesto ai Dirigenti delle politiche sociali per quanto
riguarda anche il trasporto dei disabili, soprattutto in virtù di
una difficoltà economica a livello di bilancio per quanto riguarda
la gestione, di non andare a creare delle problematiche nel
trasporto dei disabili andando a soffermarsi solo alla valutazione
dell'ISEE, parametro che sicuramente va ad identificare quello che
è l'aspetto economico del nucleo familiare, ma bisogna andare anche
a prendere in considerazione quello che è l'impatto negativo che un
disabile può avere all'interno del sistema familiare. L'elemento di
valutazione rispetto alle tariffe del trasporto dei disabili,
secondo il sottoscritto, non deve essere unicamente l'ISEE, ma deve
essere una valutazione più di carattere generale rispetto anche a
quella che è la necessità di far vivere il contesto sociale ai
disabili che già soffrono particolari difficoltà di
inserimento.
Un ultimo passaggio legato all'aeroporto. L'aeroporto - molti mi
hanno anticipato - è una problematica concreta, reale sotto gli
occhi di tutti. Gli investimenti sono stati fatti, le valutazioni
di carattere generale sono state fatte. Come gruppo Stella Alpina,
riteniamo importante contestualizzare un intervento all'interno del
sistema aeroportuale cercando di valutare concretamente quelli che
sono i benefici e il rispetto degli impegni di spesa che sono stati
affrontati fino adesso. Non escludiamo successive valutazioni in
merito a cambiamenti di programma rispetto a questo tipo di
valutazione. Nel dettaglio mi ha già anticipato il collega Donzel,
visto che a livello di sicurezza sono già state fatte delle
valutazioni sicuramente opportune nell'ampliamento della pista,
credo sia opportuno valutare quelli che sono anche i possibili
sviluppi del sistema aeroportuale della Valle d'Aosta.
Presidente
- Grazie Consigliere Borrello. Altri
interventi? Ricordo che siamo in discussione generale. Ha chiesto
la parola il Consigliere Farcoz; ne ha facoltà.
Farcoz (UV)
- Oui, merci Président.
Je n'entrerai pas dans le mérite de toute la synthèse qui a été
faite avec les différentes considérations politiques. Je crois que
le débat nous permettra d'approfondir dans la réplique et
successivement dans la présentation du vote. Quand même avec ce
Conseil se termine une période faite d'approfondissements qui,
grâce à la disponibilité des intervenants, du Président de la
Commission que je remercie, des collègues, de l'Assesseur et des
structures compétentes, nous a permis d'entrer dans les détails,
les atouts et les problématiques techniques du système des
transports en Vallée d'Aoste. Je ne vais pas trop entrer dans les
techniques des auditions eues dans ces mois, car je crois que nous
tous nous avons pu comprendre que les difficultés nous empêchent
parfois de résoudre des problèmes qui sont évidents, mais je crois
fondamental de nous interroger avant de faire n'importe quel genre
d'analyse sur différents thèmes, comme, par exemple, l'occupation
engendrée par le système des transports jusqu'à aujourd'hui...que
certains choix ont été pris dans des périodes historiques
différentes où la crise économique n'avait pas encore touché la
Vallée d'Aoste et, bien sûr, même en tenant compte quel est le
niveau des territoires à nous proches en ce qui concerne la
thématique des transports et les différences qui existent entre les
Régions appartenant à différents États et la sensibilité des États
par rapport à la politique des transports.
La résolution très claire qui a été avant soumise à l'attention
du Conseil nous présente les principales problématiques et toute
une série de potentielles premières solutions sur les différentes
parties qui composent le système du transport en Vallée d'Aoste. En
outre il serait aussi utile d'analyser les buts et les exigences
des différents services qui composent le système des transports
valdôtains parce que nous ne pouvons pas nous soustraire à la
réalité socio-morphologique du Val d'Aoste, un territoire tout à
fait particulier avec une vallée centrale plutôt étroite, avec ses
vallées latérales, une anthropisation de la montagne heureusement
encore présente, mais qui nécessite de services d'un certain
niveau, l'évolution des modèles de vie due à des rythmes toujours
plus accélérés et donc, par conséquent, la nécessité d'avoir des
transports toujours plus efficients et, enfin, la position
stratégique que notre Vallée a dans le panorama européen et, par
conséquent, les stratégies européennes par rapport aux différentes
politiques de transport.
Nous ne pouvons donc pas considérer les différents domaines dans
lesquels le système de transport doit se confronter et surtout le
plus possible se coordonner. Je rappelle que dans ces années ont
été faits différents efforts pour que le système en général des
transports d'école, des porteurs d'handicap plutôt que
d'autres...on cherche de faire le possible pour coordonner et créer
un système efficient qui puisse être à la mesure de tous...je crois
donc que le domaine du quotidien et du local avec les travailleurs,
les anciens et les étudiants...le domaine commercial fruit de
lignes stratégiques macrorégionales et transfrontalières, sur cela
je crois que la Macrorégion des Alpes peut nous donner un coup de
main pour ce qui est de la commercialisation, mais surtout les
lignes d'un certain poids européen et enfin le domaine touristique
comme système efficient et rapide qui puisse mettre en réseau le
territoire valdôtain dans son ensemble avec des tarifs qui puissent
être accessibles aux touristes d'haute classe plutôt que les
touristes qui viennent simplement faire une visite en Vallée
d'Aoste.
Simplement je veux rappeler que le débat est ouvert, comme a
déjà été donnée la disponibilité dans la Commission, je crois que
la majorité avec cette volonté d'approfondir dans ce Conseil la
thématique des transports...a la volonté bien sûr de mettre tous
atour d'une table et porter de là-bas une politique des transports
qui n'est pas sûrement simple à se concrétiser dans le bref délai.
Merci.
Président
- Merci. Il y a d'autres requêtes? Ci sono
altri interventi? Ricordo che siamo in discussione generale. Non ci
sono altre richieste? Chiede la parola il Consigliere Fabbri; ne ha
facoltà.
Fabbri (UVP)
- Sì, grazie Presidente.
Semplicemente per rilevare come questo clima positivo che
abbiamo votato nello svolgimento di questi lavori e che ha
coinvolto tutta la Commissione...i ringraziamenti sono già stati
fatti, ma vorrei anch'io sottolineare come ci sia stato un impegno
da parte di tutti a partire dal Presidente della Commissione, i
Commissari, Assessorato e Assessore, ecco, dicevo che questo clima
che abbiamo potuto constatare in questi lavori è una cosa preziosa
secondo noi che non va assolutamente disperso e sciupato. Vorrei
quindi invitare tutto il Consiglio a continuare a lavorare su
questo settore con l'entusiasmo con cui ha lavorato in Commissione,
e non è che un inizio. È chiaro che non è che qui possiamo
risolvere i problemi annosi ormai che si ripetono nel tempo, però
il clima, come dicevo, positivo è ben augurante affinché si possano
affrontare con i tecnici i problemi che sono sul tappeto. Si sa che
ci sono dei grossissimi macigni sulla risoluzione di questi
problemi, macigni che sono di tipo soprattutto burocratico,
attuativo, eccetera. Io però sono convinto - ed è qui il vero senso
io penso del discorso politico - che è nostro compito cercare di
affrontare, spalleggiando anche i tecnici, i nostri tecnici che
così in questi anni hanno seguito tutti questi inghippi
burocratici, a cercare di risolverli con una forza e un impegno di
tipo politico. Certamente...va probabilmente affrontato il problema
con un pensiero che a me piace esprimere come un pensiero laterale.
È chiaro che se affrontiamo le cose solo esclusivamente dal punto
burocratico, purtroppo, entriamo in quella specie di remissività
che poi non dà luogo alla risoluzione dei problemi, per cui io
invito tutti i colleghi a ragionare in un modo un po' laterale per
poter riuscire ad aggredire questi problemi. Qualche piccolo
suggerimento che mi viene adesso da sottoporre al Consiglio. Io
parlo naturalmente non da tecnico e non da esperto di problemi
burocratici, però torno a ripetere che, se c'è la volontà, i
problemi burocratici, secondo me, si possono anche risolvere. Sto
pensando, ad esempio, ad un programma che sia finanziato con i
fondi europei per affrontare globalmente lo studio dei problemi del
trasporto in Valle d'Aosta. Affidandolo a dei tecnici esperti,
probabilmente, riusciremmo ad avere dei programmi di attuazione che
possono portarci al di fuori di questi problemi. Riprendo anche
quello che diceva il collega Bertschy e cioè il pensare ad una
grande opera che possa risolvere almeno in parte questi nostri
problemi, le grandi opere ultimamente sono un po' demonizzate, ma
se effettivamente vanno ad incidere su un bisogno reale della
popolazione e riescono a risolvere il problema, secondo noi,
possono essere anche non demonizzate e accolte nel nostro piano
operativo.
Concluderei dunque questo mio breve intervento così come l'ho
iniziato e cioè invitando tutti i colleghi a non abbandonare questo
clima positivo che si è creato in questo studio che ha fatto la IV
Commissione, quindi ognuno di noi ad impegnarci a trovare insieme
ai tecnici...e suggerire magari le azioni politiche per potere
affrontare questi problemi e risolverli. Grazie.
Presidente -
Ha chiesto la parola il Consigliere
Cognetta. Ricordo all'Assemblea che siamo ancora in discussione
generale, chi ha intenzione di prendere la parola si prenoti. Ha
chiesto la parola il Consigliere Cognetta; ne ha facoltà.
Cognetta (M5S)
- Grazie Presidente. Ringrazio anch'io
tutti, ho partecipato anch'io ai lavori della Commissione, non
vorrei rovinare il clima positivo, perché mi dispiacerebbe, però,
ahimè, ci sono alcune cose che vanno dette e quindi penso che il
clima positivo un pochino si rovinerà.
Parliamo di trasporti, i trasporti in teoria dovrebbero essere
la spina dorsale di un qualunque sistema economico e territoriale
di un qualsiasi posto. Non solo questo, i trasporti dovrebbero
essere anche la cartina di tornasole della buona politica. Chi fa
politica e governa un territorio, secondo noi, ha, diciamo così
come metro di giudizio, oltre magari alle tasse e altre questioni,
anche il sistema di trasporto, perché esso incide sul turismo, sul
lavoro, sull'industria, su tutto quello che è il vivere quotidiano.
Da noi nel 2008, finiti i buoni di benzina - perché quello era il
sistema dei trasporti: i buoni di benzina -, fine del sistema dei
trasporti. Ora, dovremmo pianificare un nuovo sistema dei
trasporti, con un certo ritardo perché dal 2008 al 2015 è già
passato qualche anno e dovremo incominciare a capire che cosa fare.
Va considerata anche un'altra cosa: che un sistema dei trasporti
efficace e efficiente non si costruisce in un giorno o in un mese,
ha bisogno di anni di sviluppo, poi se si parte da una situazione
come la nostra nella quale ci siamo praticamente incancreniti in
una serie di problemi tutti scollegati, ma che alla fine sommati
assieme fanno sì che non abbiamo trasporti, beh, questo poi è un
punto di partenza ancora più difficile. Certo, io consiglio
l'Assessore di fare...come dire? un po' di istruzione, di
autoistruzione, di andare magari su
Wikipedia
, di leggersi
alcuni passaggi rispetto alla pianificazione dei sistemi di
trasporto e di valutare che ci sono diverse cose che andrebbero
fatte e che qui da noi non sono affatto state prese in
considerazione - speriamo che da adesso in avanti vengano prese in
considerazione, ma è una speranza che noi sappiamo benissimo che
resterà tale -, per esempio, una delle cose che viene detta è che
pianificare un sistema di trasporto significa definire il processo
con cui arrivare a prendere delle decisioni (compresa quella di non
decidere).
Il primo elemento di riflessione è il fatto che noi sui
trasporti di fatto non decidiamo. Vorrei ricordare all'Assessore
che, quando c'è stato il problema dei treni, si è riusciti ad
intervenire grazie agli uffici privati che aveva il suo collega
Fosson con l'allora Ministro, altrimenti probabilmente non avremmo
ancora treni, e questo è un problema, perché adesso il Ministro è
cambiato, speriamo che il prossimo ci dia ascolto, magari è amico
di qualche altro Assessore, altrimenti chissà che altro succede!
Sui treni quindi stendiamo un velo pietoso, perché si è già detto
di tutto e di più: elettrificazione, bimodali. I bimodali sono
stati una scelta che ha pianificato l'Assessore, che ha portato
avanti in maniera pervicace, direi testarda, per essere più chiaro,
per farci avere cinque treni, che chissà quando arriveranno, che
dovranno, ricordo, essere anche omologati, perché in Italia non lo
sono, dovranno essere costruiti apposta, non risolveranno il
problema, però intanto abbiamo speso 50 milioni di euro, meglio che
niente, qualcosa abbiamo speso. Non risolveranno nulla, perché,
appunto, noi non prendiamo decisioni con il senno di poi, prendiamo
delle decisioni immediate che in un sistema di trasporti non ha
senso, perché, per avere un sistema di trasporti efficace, c'è
bisogno, come ho detto, di anni, quindi di più legislature e
chiaramente un Assessore che è a fine carriera probabilmente ha
poca voglia di mettersi a lavorare per sistemare un sistema di
trasporti e che soprattutto vada avanti negli anni successivi al
suo mandato.
Altra cosa importante: l'aeroporto, ricordo con molto piacere
ciò che è accaduto in Commissione quando c'è stata l'audizione del
dottor Costantino, che...come dire? invitato a partecipare, diciamo
si è tolto qualche sassolino dalla scarpa rispetto alla situazione
dell'aeroporto; ora, magari ne parleremo più avanti con maggiori
dettagli, però la cosa per tutta risposta che ci è arrivata
dall'Assessore tra le varie, diciamo così, sollecitazioni rispetto
a documenti e quant'altro riferito ai trasporti...ci sono stati
anche una serie di articoli che mettevano in cattiva luce il dottor
Costantino. Ora, non sto qui a difendere Costantino, perché non mi
sembra il caso, è un petroliere e come tale...come dire? non è che
ha bisogno di mie difese, è una persona che ha dimostrato di avere
un pelo che noi ce lo sogniamo! È stato strano però l'atteggiamento
che ha avuto lei, Assessore, quello mi è parso strano, soprattutto
quella
mail
mi è parsa strana, che non ha mandato solo a me,
ha mandato a tutti, dove c'erano questi articoli che si riferivano
al dottor Costantino, per carità, cose apparse sui giornali, ci
sembrano delle cose interessanti, potremmo parlare di tante altre
società partecipate e controllate della Regione che hanno magari
commistione con altre persone, però...come dire? poco aggiungono o
tolgono alla discussione, però danno l'idea di quanto siano a cuore
certi problemi e di come si intende affrontarli e risolverli,
quindi c'è sempre il sistema di mettere, diciamo così, in cattiva
luce chi non è d'accordo con noi.
Altre questioni tecniche, comunque, parliamo un attimo di
autostrade: è stato accennato un fatto che noi abbiamo una
partecipazione nelle autostrade, si è detto che ci sono stati degli
aumenti, l'aumento dal 2008 al 2015 della RAV è stato del 64,82
percento, in questi sette anni abbiamo visto per la prima volta in
Commissione i rappresentanti della Regione all'interno della
società ai quali è stato detto magari di opporsi a determinate
cose. Negli anni passati ci è giunta notizia che questo non
accadeva e loro ragionavano per i fatti loro e allora è normale che
succedano certe cose, c'è uno scollegamento totale rispetto alla
gestione.
Ultimo, ma non ultimo in termini di importanza, è ciò che è
accaduto, sempre rispetto ai trasporti, all'assemblea dell'ADAVA,
quando gli albergatori, lamentandosi della questione dei trasporti,
che ovviamente li penalizza, ma penalizza tutto il territorio, non
solo gli albergatori, tutti gli operatori turistici, penalizza
tutti, dicevo, allora è stato ricordato che nei trasporti, diciamo
così, rientrano anche gli impianti a fune, questo è verissimo,
d'altronde si sono fatti degli enormi sforzi e degli investimenti
negli impianti a fune. È questo che non va: da una parte, abbiamo
speso fin che bastava senza porci problemi ripianando tutti i
problemi che c'erano e anche di più e, dall'altra, ci siamo
dimenticati di tutto il resto, sempre tutto trasporti, eh! Adesso
però siamo in questa situazione: magari abbiamo degli impianti
bellissimi, ma nessuno va a sciare perché non ha i soldi per
pagarsi l'autostrada o perché non c'è un treno o un autobus che li
porta. Allora, non è che ci serva granché avere degli impianti di
risalita, capito, perché ci andiamo su e giù noi. Allora tutto
questo per dire, caro Assessore, che sì, abbiamo fatto un ottimo
lavoro, per carità, è stato molto cordiale e piacevole e in alcuni
momenti anche esilarante direi, però...come dire? è stata anche un
po' una perdita di tempo, se vogliamo dircela in maniera molto
franca e diretta, perché alla fine cosa faremo? Faremo un bel
documentino, ci diremo che dovremo sicuramente risolvere dei
problemi e poi, come al solito, andrà tutto in cavalleria. Questo,
insomma, non ci sembra molto bello, vorremmo qualche azione più
concreta, vorremmo qualcosa di definito, vorremmo delle date, dei
tempi, vorremmo, diciamo così, un'ipotesi di soluzione - non
pretendiamo una soluzione perché sarebbe troppo da voi - dalla
quale cominciare a discutere.
Presidente -
Ha chiesto la parola il Consigliere Ferrero;
ne ha facoltà.
Ferrero (M5S)
- Grazie Presidente.
Io non farò elencazioni, sono due anni che stiamo elencando i
problemi, che stiamo ripetendo le stesse cose, io non farò
ringraziamenti, questi ringraziamenti io li trovo sinceramente una
cosa pietosa. Ringraziamo chi? Siamo pagati per fare il lavoro in
Commissione come in Consiglio regionale. "Io ringrazio quello,
ringrazio l'Assessore, ringrazio quell'altro", ma che storia è
questa? Io penso che i valdostani non debbano ringraziare nessuno
per questi due anni in cui non è stato fatto nulla, questa seduta -
e parlo a titolo personale e ci tengo a dirlo - a me risulta una
seduta sinceramente sprecata. Che cosa faremo? Che cosa decideremo?
Il nulla: il nulla perché idee non ce ne sono. Dove sono le
proposte per uscire dalla situazione? Dell'aeroporto che cosa ne
facciamo? Il traffico turistico...lo declassiamo oppure no, lo
decidiamo oggi qui? I trasporti pubblici di linea, in attesa che
arrivino i bimodali, li potenziamo? Riusciamo a mettere degli
autobus, dei pullman che colleghino in maniera adeguata la regione?
Riusciamo a deciderlo oggi qui? Penso di no. Ci saranno i soldi?
Mancano i soldi, non si potrà fare nulla. Bella quella Commissione,
belle quelle Commissioni, si è tanto parlato e poi dopo mi arriva
la segnalazione da parte del dottor Costantino, che, dopo che gli
era stato dato un ventaglio di date per risolvere la questione
aeroporto, l'avvocato Saracco non si fa più vivo e, di conseguenza,
saltano tutti gli appuntamenti. Allora, insomma, bisogna avere
anche un po' di dignità nel fare le cose! Oggi si celebra il
funerale dei trasporti, se voi credete che in questa sede oggi con
questa ripetizione, questa litania, questo mantra: "questo non
funziona, l'altro non funziona", anche da parte delle opposizioni,
riusciamo a venire fuori dalla situazione? Assolutamente no. È
chiaro che innanzitutto da parte della Giunta regionale c'è la
volontà di non risolverli questi problemi, perché l'aeroporto è lì,
completeremo un'aerostazione che non servirà a nulla, semplicemente
per parare il sedere a qualcuno che ha fatto le sue scelte
sbagliate, che ha paura che la Corte dei Conti gli arrivi adesso a
chiedere conto delle scelte sbagliate che sono state fatte. Adesso
mi è arrivata la risposta alla richiesta di accesso agli atti sugli
studi che erano stati fatti all'epoca sulle prospettive di
ampliamento dell'aeroporto, studi costati decine di migliaia di
euro, ma se si va a vedere che cosa c'è scritto dentro, c'è da
prendersi veramente il mal di pancia, cose che fanno ridere, numeri
che neanche uno che era in preda ad un'ubriachezza costante poteva
scrivere! Chi ha pagato quegli studi? All'epoca, quattro anni fa,
quando noi facevamo un dossier, dicevamo: ma chi ha fatto questi
studi? Ma parlate di 35.000-40.000-50.000 passeggeri all'aeroporto
di Aosta; abbiamo visto com'è finita la cosa! Allora oggi questa
seduta è la fiera dell'ipocrisia per tutti e ci tengo a dirlo, è
una mia opinione personale, ma la dico, perché qui non si risolverà
niente e si farà la solita parata di critiche, voi di difesa
d'ufficio. Sappiamo che ci sono le elezioni alle porte e allora
ognuno deve fare il suo piccolo teatrino e finirà così, però non
andiamo a raccontare che oggi siamo qui per risolvere qualcosa, non
si risolverà nulla!
Presidente -
Ci sono altri interventi? Ricordo che siamo
in discussione generale, rinnovo la richiesta: c'è qualcuno che
vuole intervenire? Ha chiesto la parola il Consigliere Bertschy; ne
ha facoltà.
Bertschy (UVP) -
Semplicemente per chiedere, se non vi
saranno altri interventi nella discussione generale, una riunione
dei Capigruppo per capire come procedere.
Presidente -
Qualora non vi fossero altri interventi, c'è
una richiesta di una riunione dei Capigruppo. Ci sono altri
interventi? Faccio l'ultima richiesta, sennonché sospendiamo per la
riunione dei Capigruppo. Non ci sono altri interventi, per cui il
Consiglio è sospeso per la riunione dei Capigruppo.
Si dà atto che la seduta è sospesa dalle ore 11,17 alle ore
12,40 e che dalle ore 12,40 riassume la presidenza il Presidente
Marco Viérin.
Viérin M. (Presidente) -
Riprendiamo i lavori. Eravamo in
discussione generale, è stata chiesta una sospensione, questa
sospensione si è anche condiviso con i Capigruppo di prolungarla
per quello che era necessario onde avere il tempo utile per
presentare delle risoluzioni. Sono pervenute al tavolo della
Presidenza quattro risoluzioni in merito all'esame della tematica
dei trasporti che oggi è in discussione in aula: una sulle
autostrade e i trafori, una sul trasporto pubblico locale, una sul
trasporto ferroviario e una sull'aeroporto. Vi saranno distribuite
appena gli uffici avranno predisposto in maniera tecnica i testi e
gli stessi saranno stati fotocopiati. Possiamo quindi chiudere la
discussione generale e passiamo alle repliche. Come avevamo
concordato, chiaramente se l'aula troverà delle sintonie per
modificare i testi delle risoluzioni, le potremo fare dopo la
replica e quindi credo nel pomeriggio.
Per la replica, la parola all'Assessore Marguerettaz.
Marguerettaz (UV)
- Grazie Presidente. Grazie alla
Commissione, ai Commissari, ai Capigruppo, ai vari rappresentanti
delle forze politiche per il lavoro svolto, perché la discussione è
stata una discussione che ha permesso di evidenziare quelle che
sono le caratteristiche, le debolezze, le criticità, ma anche le
cose che funzionano nel nostro sistema dei trasporti.
Ora, è chiaro che abbiamo una Regione che è fortemente
caratterizzata da una condizione di regione di montagna e qualcuno
è già intervenuto e non può non esserci una valutazione generale
che evidenzia un fondovalle particolarmente popolato, dove la
concentrazione...dove i collegamenti sono più agevoli, ma con una
serie di valli laterali e di frazioni sparse, per le quali, per
poter assicurare un adeguato collegamento, bisogna investire
importanti risorse. Già nel passato sono state utilizzate risorse
europee per fare delle sperimentazioni, sperimentazioni che, da un
lato, hanno rappresentato anche un successo, ma, dall'altro, non
hanno rappresentato nessun tipo di risparmio: parliamo, per
esempio, di modalità diverse di trasporto pubblico locale laddove
abbiamo la competenza, dove abbiamo tutte le leve. Abbiamo tolto
delle linee nelle zone con una popolazione rarefatta e abbiamo
introdotto dei servizi a chiamata, comunemente chiamati
Allô
Bus
. Questi servizi sono dei servizi, torno a dire, che hanno
degli aspetti positivi, evitiamo di vedere delle corse di autobus
vuote, evitiamo di vedere mezzi importanti che inquinano
inutilmente, ma, quando poi tiriamo le somme, abbiamo dei servizi
che costano di più del servizio di linea, perché bisogna avere
mezzi e persone impegnati per tutte le ore vigenti del servizio. Il
costo di vivere in montagna e di dare dei servizi alla montagna
quindi è sicuramente da considerare e su questa considerazione
dobbiamo poi cercare di gestire le risorse a nostra disposizione.
Così come quando siamo andati anche su delle cronache nazionali,
servizi di avanguardia, abbiamo parlato di
Allô Nuit
,
abbiamo parlato di un servizio specifico per tutta un'utenza
giovane e un'utenza che ha delle necessità di mobilità, si parlava
del diritto in orari inconsueti, ma anche lì delle spese
importanti, per cui se noi...qualche collega ha fatto una
valutazione...vengono spesi circa 45 milioni, ma abbiamo anche dei
servizi di eccellenza, qualcuno ha accennato al servizio che
facciamo nei confronti dei disabili: i disabili vengono presi
puntualmente ogni giorno da casa loro, vengono portati o a scuola,
o al posto di lavoro e vengono riportati, un servizio puntuale.
Convengo con quanto diceva il collega Bertschy: probabilmente
c'è una non consapevolezza da parte della popolazione di tutta
l'attività che viene svolta e quindi ci concentriamo su delle
debolezze, ci concentriamo su delle criticità, che ci sono e che
devono essere superate e non vediamo una serie di servizi che
vengono offerti. Ecco che lo spirito con il quale si è lavorato in
Commissione è assolutamente positivo, cercando di capire il perché,
il come di certi problemi e cercare di risolverli evitando slogan,
evitando facili battute, cavalcando l'eventuale malcontento. Ora,
uno degli argomenti che abbiamo avuto modo di sentire in diversi
interventi è, diciamo, un coordinamento tra il ferro, la gomma, le
varie modalità, per farlo bisogna avere tutti gli strumenti, per
farlo bisogna poter incidere. Noi sappiamo bene che ad oggi...noi
stiamo cercando di lavorare per avere la competenza in materia
ferroviaria per poter intervenire sul contratto di servizio, senza
questo diventa difficile poter immaginare di fare delle scelte
coordinate e condivise, anche perché gli orari del ferro non sono
come gli orari della gomma che possono essere gestiti in autonomia:
sono condizionati dall'orologio di Chivasso, sono condizionati
dall'orologio di Porta Nuova e quindi le coincidenze e le attività
che possono in qualche modo essere coordinate non hanno le
condizioni di base per poter mettere insieme un orario unico: ecco
perché nell'ambito delle proposte il Piano regionale dei trasporti
potrà avere una concreta attuazione nel momento in cui avremo le
competenze in materia ferroviaria e solo così si potrà costruire un
appalto, che dovrà tenere conto di questi fatti, anche perché voi
capite bene che l'appalto del trasporto pubblico dovrà essere
condizionato da questi fondamentali...perché, in caso contrario,
noi immaginiamo di avere una tratta di fondovalle dove ci sono
tanti utenti, che vengono veicolati su un gestore e gli altri
gestori che devono fare i collegamenti delle valli laterali si
troverebbero ad avere dei collegamenti con una popolazione
assolutamente ridicola, assolutamente insufficiente, un bacino di
traffico assolutamente insufficiente per dare una redditività.
Questo quindi lo si può fare nel momento in cui a livello globale
c'è una compensazione, quindi nell'ambito di una tariffazione unica
tutti contribuiscono e il riparto dei corrispettivi è un riparto
che andrà a beneficio di tutti i concessionari. Sarebbe veramente
inimmaginabile fare delle adduzioni sulla tratta generale, dove chi
ha la fortuna di avere il fondovalle guadagna - e guadagna anche in
modo importante - e avere delle valli laterali dove fai un servizio
con pochissime persone a bordo, salvo i momenti particolari, che
sono quelli del mattino e della sera quando abbiamo le esigenze
trasportistiche degli studenti.
Nell'ambito delle varie considerazioni mi ha fatto anche piacere
registrare la consapevolezza che le politiche di trasporto non è
che dipendono da scelte che vengono fatte negli ultimi anni: sono
scelte che avranno delle ricadute nel medio-lungo termine e noi non
possiamo non immaginare di essere collegati al sistema Italia. Il
sistema Italia ha privilegiato dal punto di vista ferroviario
l'alta velocità, l'alta velocità è abbastanza performante, abbiamo
i collegamenti tra Roma, Milano, Torino, Bologna, le grandi
direttrici, dove abbiamo dei collegamenti efficienti, veloci,
confortevoli, ma il trasporto regionale è un trasporto fragile,
scadente in tutt'Italia, ovviamente noi ragioniamo sulla nostra
condizione, ma la condizione del trasporto regionale è simile. Se
qualcuno di voi segue le rassegne stampa delle redazioni locali dei
vari giornali nazionali, si accorgerà che in Lombardia, in
Piemonte, in Liguria, tutte le Regioni del nord, anche Regioni
molto importanti dal punto di vista del livello di servizi, hanno
delle fragilità incredibili. L'unica società importante, che si era
affacciata nel trasporto regionale, Arenaways, è fallita: questo la
dice lunga; non che altre società private nell'ambito del servizio
ferroviario stiano meglio, credo che avrete tutti letto e visto
quali sono le difficoltà anche di Italo, che ha sicuramente alle
spalle un soggetto imprenditoriale molto robusto, quindi immaginare
che il servizio ferroviario non tenga conto di questa situazione...
Oggi gran parte dei ritardi che noi abbiamo sono generati dal nodo
di Chivasso, dove abbiamo una linea che è la Torino/Milano, quindi
ogni volta che i nostri treni arrivano alla stazione di Chivasso
subiscono tutta una serie di turbolenze, che sono le turbolenze su
quell'asse principale, quindi treni che non funzionano,
elettrificazione che non funziona, carenze di personale. Ora,
sicuramente l'investimento - e mi fa piacere anche questo - è stato
riconosciuto dei treni bimodali, ha voluto dare una risposta
immediata, nessuno di noi ha mai pensato che questa fosse la
soluzione di tutti i problemi, ma è la soluzione di qualche
problema questo sì, e nessuno ha mai detto che quest'intervento era
un intervento che escludeva l'ammodernamento della linea.
Qualcuno ha parlato di grandi opere, nell'ambito delle grandi
opere noi ci stiamo...immaginiamo probabilmente...qualcuno ha
parlato di grandi opere, qualcuno ha parlato di coraggio...di
immaginare un collegamento nuovo, un collegamento diverso, perché
se il collegamento rimane l'attuale, con un binario unico noi
avremo comunque sempre una fragilità incredibile, perché il
problema non è l'assenza o la presenza dell'elettrificazione: il
problema è il binario unico. Potrebbe anche esserci
l'elettrificazione, ma l'elettrificazione sul binario unico risolve
solo il problema della rottura di carico, che è risolto anche dai
bimodali. Se noi vogliamo una linea nuova, dobbiamo probabilmente
immaginare un percorso diverso, un percorso parallelo
all'autostrada, un'idea...come dire? strategica, una grande opera,
perché se il binario rimane unico...e non può che rimanere unico,
perché in tutta una serie di tratti due binari non ci stanno,
perché la tratta passa in mezzo a delle case, passa in mezzo a dei
territori, che hanno dei vincoli e quindi, se veramente vogliamo
dare una prospettiva, bisognerà lavorare nel medio termine per
cercare dei miglioramenti sulla linea attuale, ma se pensiamo ad
una grande opera, la grande opera non è l'elettrificazione: la
grande opera è un percorso diverso, nuovo, tant'è che - voi avete
avuto modo di sentirmi anche in Commissione - quel nuovo tratto che
c'è tra Châtillon e Montjovet di fatto è una nuova ferrovia, perché
in quel tratto c'è una ferrovia che è caratterizzata da
undici-dodici gallerie, la cui sistemazione sarebbe veramente
onerosa da un lato e poco giustificabile, perché rimarrebbe la
debolezza della struttura. In quel progetto c'è di fatto un tratto
nuovo: ecco perché i progetti e i programmi...e anche le grandi
opere vanno studiate con attenzione e vanno realizzate di concerto
con la proprietà e con gli attuali gestori. Qua nessuno ha
sottostimato e sottovalutato il problema, stiamo cercando in tutto
e per tutto di dare delle soluzioni, per cui adesso io credo...dopo
le repliche immagino che anche la maggioranza si riserverà un
momento per valutare le vostre proposte, ma gli intendimenti credo
siano convergenti e che si possa fare un buon lavoro cercando di
tenere conto di tutte le decisioni che sono state prese.
Dico solo questo sull'aeroporto: l'aeroporto così com'è è stato
finanziato previo
master plan
, previa approvazione in
Consiglio regionale di determinate indicazioni, che sono state poi
condivise a livello ministeriale con l'ENAC. Ora, andare a
modificare si può, si deve prendere atto di quelle che sono le
situazioni attuali, ma bisogna evitare di avere delle conseguenze a
livello ministeriale, nel senso che il cambiamento di indirizzo
deve essere un cambiamento che è supportato da elementi tecnici
sufficienti, che non ci creino poi dei problemi relazionali e
finanziari con il Ministero e con l'ENAC, nel senso che le
soluzioni devono essere condivise e va fatto un lavoro
preparatorio: ecco perché il mettere mano al
master plan
e
fare una rivisitazione sia il percorso giusto per arrivare alle
conclusioni, non anticipare le conclusioni prima dello studio,
tuttavia credo che ci si possa intendere.
Presidente -
Grazie Assessore. I lavori riprenderanno
alle ore 15,30, come da convocazione del Consiglio regionale.
---
La seduta termina alle ore 13.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK