Consiglio Regionale della Valle d'Aosta - Oggetto del Consiglio n. 2607 del 4 ottobre 1991 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2607 del 4 ottobre 1991 - Resoconto
OGGETTO N. 2607/IX Modifica al Piano regionale delle attività
estrattive 1990/1991 e approvazione definitiva dello stesso.Errore.
L'origine riferimento non è stata trovata.
Presidente
Do lettura della proposta di deliberazione
iscritta al punto 7 dell'ordine del giorno.
Deliberazione Il Consiglio regionale
- Premesso che il Consiglio regionale ha adottato il Piano
Regionale delle Attività Estrattive (PRAE), redatto dall'Ing.
Sergio Ravet di Aosta, con provvedimento n. 914/IX in data 11
dicembre 1989;
- Atteso che ai sensi della Legge regionale n. 108/87 sono
pervenute nei tempi prescritti da parte dei Comuni e dei privati,
osservazioni e proposte di modifica al Piano Regione delle Attività
Estrattive che sinteticamente si elencano unitamente alla proposta
di risoluzione:
Comune di Brissogne
Ampliamento Cava in Località Clapey
Opposizioni:
Amministrazione comunale di Brissogne
Sig.ra Berthod Letizia
Sig. Brunod Isidoro
Sig.ra Berthod Elvira
Sig.ra Berthod Rita
Sig.ra Chiariglione Gilda
Motivazione:
Ampliamento di cava non compatibile data la vicinanza di un
nucleo abitato e conseguente impatto ambientale.
Proposta:
Si ritiene di confermare l'ampliamento di tale cava,
limitatamente alle aree poste a est e a sud della stessa, anche al
fine di favorire un adeguato recupero ambientale della zona. Si fa
inoltre presente che le opposizioni pervenute, nonché le
osservazioni comunali che perverranno ai sensi dell'articolo 4,
comma 9°, della Legge regionale n° 67/89, saranno tenute in debita
considerazione in fase di stesura del provvedimento
autorizzativo.
Nuova area estrattiva in Località Petit-Ban
Opposizioni:
Amministrazione comunale di Brissogne
Motivazione:
L'attività estrattiva risulta in contrasto con la destinazione
attuale (campeggio) e con la destinazione di parte dell'area, da
parte del Piano Regolatore Generale Comunale, ad attività
industriale, artigianale e commerciale.
Proposta:
Si ritiene, vista la delibera del Consiglio comunale n. 15 del
27 aprile 1991, di stralciare dal Piano Regionale delle Attività
Estrattive l'area posta a sud del casello autostradale (area
destinata ad attività industriale, artigianale e commerciale), di
rimandare ogni valutazione ai successivi aggiornamenti biennali del
Piano per l'area posta a nord dell'autostrada e di confermare
l'area sita a ovest della casa circondariale.
Si fa presente che le osservazioni comunali che perverranno ai
sensi dell'articolo 4, comma 9°, della legge regionale n. 67:89,
saranno tenute in debita considerazione in fase di stesura del
provvedimento autorizzativo.
Comune di Quart
Nuova area estrattiva in località Petit-Ban
Nella definizione dell'area estrattiva "area 5) località
Petit-Ban - Comune di Brissogne" è stato omesso erroneamente che la
stessa ricade in parte nel territorio comunale di Quart
Con nota n. 2796 del 3 luglio 1990 l'Amministrazione comunale di
Quart ha espresso il proprio parere favorevole all'inserimento di
tale area nel PRAE.
Si ritiene comunque di rimandare ogni valutazione ai successivi
aggiornamenti biennali del Piano in quanto l'area è strettamente
collegata a quella posta a nord dell'autostrada (Petit-Ban) del
Comune di Brissogne.
Si ritiene pertanto di sostituire la sopraccitata definizione
dell'area 5) con la seguente "area 5) località Petit-Ban - Comuni
di Brissogne e Quart".
Comune di Gressan
Ampliamento cava in località Colombier
Opposizioni:
Amministrazione comunale di Gressan.
Motivazione:
Richiesta di riduzione dell'area in quanto la stessa è
parzialmente interessata dalla realizzazione di area attrezzata a
carattere socio-ricreativo.
Proposta:
Si ritiene: vista la delibera del Consiglio comunale n. 93 del 3
dicembre 1990, che peraltro non specifica l'esatta riduzione
dell'area, di confermare l'ampliamento di tale cava così come
deliberato dal Consiglio regionale con provvedimento n. 914/IX in
data 11 dicembre 1989, facendo presente che in sede di approvazione
dei singoli progetti verranno tenute in considerazione le
opposizioni pervenute, nonché le osservazioni comunali che
perverranno ai sensi dell'articolo 4, comma 9°, della legge
regionale n. 67/89.
L'Amministrazione comunale di Gressan.
Motivazione:
L'area è interessata da un'azienda agricola e da culture
intensive a frutteto.
Proposta:
Si ritiene, vista la delibera del Consiglio comunale n. 93 del 3
dicembre 1990, di ridurre l'estensione della zona estrattiva alla
fascia di terreno compresa tra la Dora Baltea e la scarpata
naturale esistente (vedasi planimetria allegata)
Cava in località Les Iles
Opposizioni:
Amministrazione comunale di Gressan.
Motivazioni:
Trattasi di cava attualmente non in esercizio.
Proposta:
Si fa presente che l'area in località Les Iles non è stata
inserita nel PRAE, in quanto i risultati dello studio non ne
consentono l'ampliamento.
Comune Di La Salle
Nuova area estrattiva in località Derby
Si distingue in due zone, A e B, situate rispettivamente sulla
destra e sulla sinistra orografica della Dora Baltea.
Opposizioni:
Amministrazione comunale di La Salle e abitanti della frazione
Derby, limitatamente alla zona A.
Motivazioni:
Zona riservata ad attività agricola e comunque troppo vicina
all'abitato.
Proposta:
Si ritiene di confermare la destinazione estrattiva dell'area in
zona B e di stralciare l'area in zona A.
Nuova area estrattiva in località Equilivaz
Opposizioni:
Amministrazione comunale di La Salle.
Motivazioni:
Area ritenuta non idonea.
Proposta:
Considerato che l'area in località Equilivaz non rientra nel
PRAE per il biennio 1990/1991, si propone di tenere in debita
considerazione la richiesta avanzata dall'Amministrazione comunale
di La Salle in fase di elaborazione dei successivi aggiornamenti
biennali del Piano.
Comune di Arnad
Nuova area estrattiva in località Echallod
Opposizioni:
Amministrazione comunale di Arnad.
Abitanti della frazione Echallod.
Motivazioni:
Destinazione dell'area ad esercizio di attività agricola.
Notevole impatto ambientale conseguente ad un'eventuale
destinazione estrattiva.
Proposta:
Si ritiene di rimandare ogni valutazione ai successivi
aggiornamenti biennali del Piano.
Comune di Issogne
Nuova area estrattiva in località Fleuran
Opposizioni:
Amministrazione comunale di Issogne.
Cittadini del Comune di Issogne.
Abitanti delle frazioni di Fleuran, La Clapeyaz e Favà.
Motivazioni:
Destinazione dell'area all'esercizio dell'attività agricola.
Timore di notevole inquinamento atmosferico conseguente
all'attività estrattiva.
Proposta:
Considerato che l'area in località Fleuran non rientra nel PRAE
per il biennio 1990/91, si ritiene di tenere in debita
considerazione la richiesta avanzata dall'Amministrazione comunale
di Issogne in fase di elaborazione dei successivi aggiornamenti
biennali del Piano.
Ampliamento Cava in località Mure
Opposizioni:
Amministrazione comunale di Issogne.
Motivazioni:
Mancata visura degli elaborati cartografici relativi
all'ampliamento.
Proposta:
Si ritiene, vista la delibera del Consiglio comunale n. 231 del
29 novembre 1990, di confermare l'ampliamento di tale cava così
come deliberato dal Consiglio regionale con provvedimento n; 914/IX
in data 11 dicembre 1989.
Comune di Champdepraz
Nuova area estrattiva in località Fabrique
Opposizioni:
Amministrazione comunale di Champdepraz.
Cittadini del Comune di Champdepraz.
Motivazioni:
Area individuata dal PRGC per altre attività.
Proposta:
Considerato che l'area in località Fabrique non rientra nel PRAE
per il biennio 1990/1991, si ritiene di tenere in debita
considerazione le opposizioni di cui sopra in fase di elaborazione
dei successivi aggiornamenti biennali del Piano.
Comune di Nus
Nuova area estrattiva in località Moralley
Richiesta da parte dell'Amministrazione comunale di Nus e del
Consorzio di miglioramento fondiario "Rivo Château" di Nus di
inserire nel biennio 1990/1991 l'area n. 12 del PRAE sita in
località Moralley.
Proposta:
Si ritiene, visto lo studio di tale area redatto dall'Ing.
Sergio Ravet, di inserire l'area in località Moralley nel PRAE per
il biennio 1990/1991.
Comune di Valtournenche
Cava di inerti in località Maen
Richiesta da parte dell'Amministrazione comunale di
Valtournenche e del Sig. Cappelletti Arminio, proprietario della
cava, di inserire la stessa nel PRAE.
Proposta:
Si evidenzia che tale cava non è inclusa nel PRAE in quanto lo
stesso tratta solo di estrazioni fuori alveo.
Cava di inerti in località Vorpilles (Breuil-Cervinia)
Richiesta da parte della Società Cava Marmore di Cappelletti
Corrado & C. snc di inserire tale cava nel PRAE per il biennio
1990/1991.
Proposta:
Si ritiene, trattandosi di cava regolarmente autorizzata alla
data di consegna del Piano (ottobre 1988), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Champorcher
Cava di materiale roccioso in località Le Ban
Richiesta da parte dell'Amministrazione comunale di Champorcher
di inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di La Magdeleine
Cave di pietrame in località Zevolou
Richiesta da parte dell'Amministrazione comunale di La
Magdeleine di inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativa al prelievo di
massi naturali di cava.
Comune di Brusson
Cava di pietrame in localiaà Clapey D'erbes
Richiesta da parte dell'Amministrazione comunale di Brusson di
inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di Jovençan
Area estrattiva in località Les Iles
Richiesta da parte dell'Amministrazione comunale di Jovençan di
inserire nel PRAE un'area compresa tra la Dora Baltea e la
costruenda autostrada.
Proposta:
Visto che tale zona non è stata individuata dal PRAE, si ritiene
di tenere in debita considerazione la richiesta avanzata
dall'Amministrazione comunale di Jovençan in fase di elaborazione
dei successivi aggiornamenti biennali del Piano.
Comune di Verrayes
Cava di inerti in località Champagne
Richiesta da parte della Società Verdi Alpi srl di Verrès di
inserire tale cava nel PRAE per il biennio 1990/1991.
Proposta:
Si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Pollein
Cava di inerti in località Les Iles
Richiesta da parte dell'Impresa Sapia Mario di Aosta di inserire
tale cava nel PRAE per il biennio 1990/1991.
Proposta:
Si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Challand Saint Anselme
Cava di inerti in località Molinis
Richiesta da parte della Società Nicolet Pierino snc di inserire
tale cava nel PRAE per il biennio 1990/1991 (pervenuta oltre i
limiti di tempo stabiliti dalla legge regionale n. 108/87).
Proposta:
Si ritiene, trattandosi di cava regolarmente autorizzata alla
data di consegna del Piano (ottobre 1988), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Verrès
Richiesta da parte dei Signori Berger Ivano, Berger Remo, Revil
Rita e Borettaz Lorena di reperimento inerti su un'area adiacente
la Dora Baltea e conseguente realizzazione di un laghetto per
l'attività della pesca sportiva.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
Richiesta da parte della Signora Revil Bianca Alda di
reperimento inerti su un'area censita in catasto al Fg. 2, mappali
n. 291-293-373-384-386-395, del Comune di Verrès.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
Cava di pietrame in località Grand-Monier
Richiesta da parte del Signor Sarteur Bagnod Albino di inserire
tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di Gignod
Richiesta da parte del Signor Cerise Giacinto di destinare a
cava un cumulo morenico di notevoli dimensioni, sito in località
Chatelair, al fine di bonificare una zona incolta per l'esercizio
dell'attività agricola.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
- vista la legge regionale 22 dicembre 1987, n. 108;
- richiamata la deliberazione consiliare n. 914/IX in data 11
dicembre 1989;
- visto il parere della IV Commissione consiliare
permanente;
delibera
1°) di confermare i punti 1) - 2) - 3) - 5) - 7) della parte
dispositiva della deliberazione consiliare n. 914/IX in data 11
dicembre 1989;
2°) di sostituire la definizione dell'area estrattiva "area 5)
Petit-Ban - Comune di Brissogne" di cui al punto 4°) della parte
dispositiva della sopraccitata deliberazione consiliare con la
seguente:
"area 5) località Petit-Ban - Comune di Brissogne e Quart";
3°) a) di modificare, relativamente alle sole aree estrattive di
seguito elencate, il punto 4) della parte dispositiva della
sopraccitata deliberazione consiliare mediante la riduzione
dell'estensione superficiale delle stesse come indicato nelle
allegate planimetrie:
area 5) località Petit-Ban - Comune di Brissogne e Quart;
area 14) località Cretaz - Comune di Gressan;
area 16) località Derby - Comune di La Salle;
b) di modificare il punto 4) della sopraccitata deliberazione
consiliare stralciando la seguente:
"area 11) località Echallod - Comune di Arnad";
4°) di approvare l'inserimento nel PRAE per il biennio 1990/1991
e relativamente ai materiali inerti, la seguente area: "area 12)
località Moralley - Comune di Nus";
5°) di confermare, fatto salvo quanto espresso nel precedente
punto 4°), il punto 6) della deliberazione consiliare n. 914/IX in
data 11 dicembre 1989;
6°) di approvare, ai sensi dell'articolo secondo, comma 3°,
della legge regionale 108/87, il Piano Regionale delle Attività
Estrattive (PRAE) per il biennio 1990/1991 come definito dai
precedenti punti 1°), 2°), 3°), 4°) e 5°);
7°) di predisporre uno studio sulla fattibilità di ampliamento
di quelle cave non considerate dal PRAE e comunque in esercizio
alla data di adozione dello stesso, per le quali sono pervenute le
opposizioni ai sensi della Legge regionale n° 108/87.
Presidente
Ha chiesto la parola l'Assessore dei Lavori
Pubblici, Martin; ne ha facoltà.
Martin (ADP)
I colleghi sicuramente ricordano che nel
dicembre 1989 questo Consiglio adottò il Piano Regionale delle
Attività Estrattive (PRAE).
In base alla legge regionale n. 108 del 1987, le Amministrazioni
comunali, le imprese ed i privati cittadini avevano la facoltà di
presentare osservazioni a tale Piano, che successivamente sarebbe
stato adottato con le eventuali modifiche approvate dal Consiglio
regionale.
Anticipo subito chi volesse farmi notare che siamo notevolmente
in ritardo con l'approvazione di questo Piano, dicendo che, in
effetti, non sono stati rispettati i tempi previsti dalla legge
108, ma abbiamo cercato di coinvolgere al massimo tutte le
Amministrazioni locali ed abbiamo interpellato quelle che avevano
fatto pervenire osservazioni positive o negative o chiesto di
togliere delle aree o di inserirne delle nuove.
Non sono state tenute in considerazione numerose richieste,
soprattutto quelle giunte da privati cittadini, che riguardavano
l'inserimento di cave di pietrame non comprese in questa legge;
tali richieste verranno semmai tenute in considerazione nel
piano-pietrame che l'Amministrazione regionale sta già
predisponendo.
Rispetto al vecchio piano, il presente provvedimento riduce
numerose aree ed accoglie in tal modo quasi tutte le richieste
delle Amministrazioni locali, come ad esempio quella del Consiglio
comunale di Brissogne, che aveva chiesto la riduzione dell'area a
cavallo della Dora, dove adesso c'è un laghetto, perché
intenderebbe adibirla a parco fluviale o a qualcosa del genere.
Abbiamo accolto la richiesta e quell'area è stata stralciata dal
piano. Sono state stralciate anche altre aree, sempre su esplicita
richiesta dell'Amministrazione interessata, che si trovano nel
Comune di La Salle, mentre altre sono state rinviate al piano
1992/1993.
In questo piano è stata inserita un'area del Comune di Nus, su
espressa richiesta di quell'Amministrazione e di un Consorzio di
miglioramento fondiario che, dopo l'inserimento di quell'area nel
piano delle attività estrattive, vorrebbe recuperare una zona a
vigneto.
In sintesi possiamo dire che questo piano riduce, rispetto al
precedente, le aree di possibile estrazione e rinvia la decisione
su altre alla presentazione di un progetto di fattibilità che tenga
soprattutto conto del recupero ambientale.
Devo anche annunciare al Consiglio un emendamento, dovuto al
fatto che, dopo la presentazione del presente provvedimento in
Commissione, ci siamo accorti di aver dimenticato un'area, in
località Mure del Comune di Issogne, in cui nel frattempo, ma
sempre prima dell'adozione del piano e secondo una procedura
particolare, era entrata in funzione la cava di inerti "Chalamy".
L'emendamento propone che per l'eventuale ampliamento di tale area
ed il suo conseguente recupero ambientale, come per altre già
inserite nel piano, sia presentato un apposito studio di
fattibilità.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
A mio avviso, questo atto
predisposto dalla Giunta non è chiaro e si presta a notevoli
equivoci e a varie interpretazioni.
L'Assessore dice: "Abbiamo accolto in gran parte le osservazioni
dei Comuni". A me sembra che non sia così. Anche leggendo questo
documento, specie nella sua parte deliberativa, e confrontandolo
con le richieste dei Comuni, mi sembra proprio che così non
sia.
In pratica è stato fatto un piano che comprende un censimento di
quello che c'è, l'individuazione di una serie di cave che possono
essere ampliate e l'individuazione di una serie di nuove cave.
Tutto questo, che era già contenuto nella deliberazione approvata
dal Consiglio, viene mantenuto, spostando semplicemente, come
avviene in alcuni casi, dal biennio 1990/91 ai bienni successivi la
possibilità di aprire nuove cave.
Le richieste dei Comuni, però, non erano queste, perché esse
tendevano ad eliminare del tutto la possibilità di estrazione in
quelle nuove aree. Mi riferisco in particolare alla località
Equilivaz di La Salle...
(...Interruzione...)
... No, non sono state tolte, ma sono mantenute all'interno del
piano come zone di espansione, infatti si dice testualmente: "Il
Consiglio delibera di confermare i punti 1) - 2) - 3) - 5) - 7)
della parte dispositiva della deliberazione consiliare n. 914/IX in
data 11 dicembre 1989".
Cosa dice, però, la parte dispositiva del primo punto che viene
confermato? Dice testualmente: "Di approvare il Piano generale
regionale delle attività estrattive redatto dall'ing. Ravet Sergio
di Aosta"... Come?...
(...Interruzione dell'Assessore Martin...)
...Il punto terzo viene mantenuto come prima: "3°) di
modificare, relativamente alle sole aree estrattive di seguito
elencate, il punto 4) della parte dispositiva della sopraccitata
deliberazione consiliare mediante la riduzione dell'estensione
superficiale delle stesse come indicato nelle allegate
planimetrie...". In questo caso viene ridotta l'area in località
Derby del Comune di La Salle. A Derby erano individuate tre
località: Derby A, Derby B ed Equilivaz...
(...Interruzione dell'Assessore Martin...)
...No, non è così. Mi dispiace, ma non è così, perché
nell'articolo 1 della deliberazione che abbiamo approvato a suo
tempo si dice: "Si approva il Piano generale regionale delle
attività estrattive redatto dall'ing. Ravet Sergio di Aosta". Tale
Piano comprende il censimento, le aree di possibile ampliamento
cave che già ci sono e le aree di nuove cave.
Tra le nuove cave, già il dispositivo approvato nel 1989
prevedeva che alcune potessero essere attivate nel 1990/91 ed altre
successivamente, mentre adesso si dice che alcune di quelle nuove
cave non possono più essere attivate nel 1990/91, ma nei bienni
successivi e pertanto vengono tutte mantenute nell'elenco delle
aree di espansione, mentre i Comuni avevano chiesto che fossero
tolte. E' questo che secondo me non funziona.
Infatti, questo viene fuori molto chiaramente proprio nella
descrizione Comune per Comune. Faccio, ad esempio, il caso del
Comune di Brissogne, che si era opposto all'ampliamento della cava
di Clapey, data la vicinanza di un nucleo abitato e conseguente
impatto ambientale, mentre nella proposta si dice: "Si ritiene di
confermare l'ampliamento di tale cava...", anche se in modo più
limitato rispetto alla proposta, però resta sempre
l'ampliamento.
Ancora più netto è il caso della cava in località Petit Ban, per
la quale sempre il Comune di Brissogne aveva detto: "L'attività
estrattiva risulta in contrasto con la destinazione attuale...",
mentre la proposta dice testualmente: "Si ritiene... di confermare
l'area sta a ovest della casa circondariale"...
(...Interruzione dell'Assessore Martin...)
... Io ce le ho le delibere...
(...Interruzione dell'Assessore Martin...)
... Le ho lette e proprio per questo...
(...Interruzione dell'Assessore Martin...)
...Allora leggo testualmente quello che dicono i Comuni, così
vediamo come ciò sia possibile.
Il Comune aveva chiesto: "1°) Eliminazione della zona 14,
indicata in cartografia come località Cretaz, in quanto interessa
un'azienda agricola con fabbricati rurali e coltivazioni intensive
a frutteto. 2°) Riduzione della zona E2 Colombier, parzialmente
interessata alla realizzazione di area attrezzata a carattere
socio-ricreativo".
La proposta per la cava in località Colombier è la seguente: "Si
ritiene, vista la delibera del Consiglio comunale..., di confermare
l'ampliamento di tale cava...". Ma il Comune non aveva chiesto di
ridurla?
La proposta per la cava in località Cretaz è la seguente: "Si
ritiene, vista la delibera del Consiglio comunale..., di ridurre
l'estensione...". Ma il Comune non aveva chiesto di ridurre, ma di
eliminare quell'area estrattiva.
Per quanto attiene al Comune di La Salle, che era intervenuto su
Derby A e Derby B, prendo atto che in quei casi si è operata una
riduzione. Il Comune però aveva chiesto di stralciare la località
Equilivaz, in quanto l'area non era ritenuta idonea, ma qui si
dice: "Considerato che l'area in località Equilivaz non rientra nel
PRAE per il biennio 1990/1991, si propone di tenere in debita
considerazione la richiesta avanzata dall'Amministrazione comunale
di La Salle in fase di elaborazione dei successivi aggiornamenti
biennali del Piano", rinviando ogni decisione ai bienni successivi.
Tale rinvio indica però che questa cava rimane comunque nel Piano
come area di espansione, perché non è stata cancellata. Ora, poiché
noi approviamo il Piano, in pratica diciamo: "Poiché non possiamo
attivarla nel 1990/1991, la potremo attivare nei bienni
successivi".
Anche nel Comune di Arnad accade la stessa cosa. Gli abitanti
della frazione Echallod e l'Amministrazione comunale di Arnad
avevano presentato osservazioni con le quali chiedevano la
soppressione della cava situata nella frazione Echallod, ma nella
proposta si dice: "Si ritiene di rimandare ogni valutazione ai
successivi aggiornamento biennali del Piano". Il Comune non aveva
chiesto questo, ma di stralciare la cava, che invece qui viene
mantenuta come area di espansione, anche se da esaminare nei bienni
successivi. Questo significa che l'anno prossimo il Comune dovrà
intervenire di nuovo per dire: "Non fate una cava in quella zona".
Ma visto che l'ha già detto, perché dobbiamo riaprire questo
discorso?
La stessa cosa si può dire per il Comune di Issogne, che aveva
chiesto di eliminare la nuova cava di inerti di Fleuran, in
contrasto con tutta una serie di loro iniziative. Analoga richiesta
era stata avanzata dagli abitanti di Fleuran, che avevano espresso
un parere nettamente contrario all'attuazione dell'area in Comune
di Brissogne prevista nel suddetto Piano.
Nella proposta del Piano si dice invece: "Considerato che l'area
in località Fleuran non rientra nel PRAE per il biennio 1990/91, si
ritiene di tenere in debita considerazione la richiesta... in fase
di elaborazione dei successivi aggiornamenti biennali del Piano".
La richiesta del Comune non era questa, perché la cava era già
stata rinviata agli anni successivi, ma il Comune chiedeva che
fosse tolta dall'elenco delle aree di espansione.
La stessa cosa si può dire della cava in località Fabrique di
Champdepraz. Il Comune aveva detto: "Abbiamo preso visione del
PRAE, dal quale risulta individuata una zona in località Fabrique,
nella quale è prevista una nuova cava... Si chiede che non venga
individuata la cava in questione nella zona prevista nel Piano
riguardante questo Comune".
Qui si propone invece: "Considerato che l'area in località
Fabrique non rientra nel PRAE per il biennio 1990/1991, si ritiene
di tenere in debita considerazione la richiesta avanzata
dall'Ammini-strazione comunale di Issogne in fase di elaborazione
dei successivi aggiornamenti biennali del Piano". Il Comune lo
sapeva già che l'area non rientrava nel biennio 1990/1991, ma
contestava che fosse prevista una cava in quella zona.
Qui, secondo me, ci sono delle cose che non funzionano
relativamente a cinque cave (Equilivaz, Fabrique, Fleuran, Echallod
e Cretaz), che sono nettamente in contrasto con le osservazioni dei
Comuni.
In alcuni casi vengono addirittura mantenute nel biennio
1990/1991, anche se con una certa riduzione, come ad esempio la
cava Cretaz in Comune di Gressan, mentre l'Amministrazione comunale
ne aveva chiesto la completa eliminazione.
Negli altri casi la decisione sulla possibile utilizzazione
viene rimandata ai bienni successivi, però la cava viene mantenuta
nel piano delle cave come area di espansione.
Mi sembra, quindi, che non si siano recepite, se non in misura
molto parziale, le richieste dei Comuni e questo, a mio parere, non
è un dato positivo, per cui io presento il seguente emendamento
alla parte dispositiva della deliberazione, in modo che sia ben
chiarito questo aspetto:
"Di stralciare dall'elenco delle aree di potenziale destinazione
estrattiva le seguenti:
area 1 - località Equilivaz - Comune di La Salle
area 9 - località Fabrique - Comune di Champdepraz
area 10 - località Fleuran - Comune di Issogne
area 11 - località Echallod - Comune di Arnad
area 14 - località Crétaz - Comune di Gressan".
Chiedo inoltre che si elimini dalla parte dispositiva il punto
riguardante la località Crétaz in Comune di Gressan.
Si tratta di cinque cave la cui eliminazione dal Piano è stata
chiesta non solo dai Comuni, ma anche con petizioni dagli abitanti
e dai proprietari dei terreni, e che noi non possiamo mantenere nel
Piano come aree di espansione né per il biennio 1990/91, né per i
bienni successivi.
Se nelle revisioni successive del Piano regionale si riterrà che
le situazioni siano modificate, queste aree potranno sempre essere
reinserite, ma se noi le manteniamo adesso facciamo un'azione che è
in contrasto con quello che è stato detto dai Comuni.
Presidente
Ha chiesto la parola il Consigliere
Andrione; ne ha facoltà.
Andrione (UV)
Je ne voudrais pas répéter ce que
monsieur Riccarand a dit d'une façon analytique, mais il me semble
que, quand on a discuté de ce plan, nous étions tous d'accord pour
dire qu'il fallait limiter au maximum l'extraction, que cette
extraction devait être surveillée avec des plans spécifiques par la
Région, et que, en reprenant ce que le Conseiller Riccarand a dit,
il y a toujours le temps éventuellement de mettre en exercice une
nouvelle carrière de sable. Il n'est pas nécessaire de parler
aujourd'hui d'une certaine carrière, parce que la technique est de
prendre le meilleur,
lo pi bon
comme on dit en patois, après
on laisse des trous et on se déplace pour chercher les matériaux
les plus intéressants, au point de vue financier, ailleurs.
Je prierais vraiment l'Assesseur d'accepter comme amendement
l'élimination de La Crétaz, dont M. Riccarand a parlé, mais non pas
la fameuse moraine sur laquelle nous avons discuté et qu'il ne
fallait pas mettre.
Ici le danger est de voir cinquante trous, on prend la partie la
meilleure, le dépôt qui est le plus favorable, après quoi, ni vu ni
connu, on disparaît et on fait une entaille dans la montagne,
contre l'intérêt de la Région, parce qu'il s'agit de dépôts qui
peuvent être exploité successivement et il ne faut pas les insérer
dans le plan d'une façon prématurée. En effet la pression
économique est telle que les demandes ne manqueront pas d'arriver
nombreuses.
Deuxième question, parallèle à celle-ci, la recommandation de
voir, là où il y a des carrières ouvertes, là où il y a des
blessures dans le tissu de la Région, peut-être en proposant des
conditions particulière, de récupérer ces blessures, d'aménager le
territoire, de reconstituer les pentes naturelles. Cela pourrait
être fait même avec des subventions de la Région, parce que
finalement cela coûte moins qu'une intervention en cas de pluie ou
d'alluvion, dans des conditions plus difficiles qui finissent par
coûter davantage.
Si monsieur Riccarand formalise un amendement nous déclarons,
dès maintenant, que nous le voterons pour éviter que toute la
Vallée d'Aoste, toutes les Communes soient soumises à un saccage
injustifié de leur matériau inerte.
Presidente
Ha chiesto la parola l'Assessore dei
Lavori Pubblici, Martin; ne ha facoltà.
Martin (ADP)
Concordo con le osservazioni di
carattere generale fatte dal Consigliere Andrione.
Faccio però notare che questa legge ha il merito di esigere la
presentazione di un progetto, che deve essere valutato da una
commissione tecnica, e di non consentire l'estrazione, oltre un
certo quantitativo di materiale, in assenza di un piano per il
successivo ricupero dell'area, contrariamente a quanto accadeva
prima, quando chiunque poteva ottenere dal Comune la concessione
all'esercizio dell'attività di cava.
Per tutelare l'Amministrazione e dissuadere chi non volesse
provvedere al ripristino, la legge impone anche il versamento di
cauzioni, che l'apposita commissione tecnica ha fissato in cifre
piuttosto pesanti, proprio per consentire all'Ammini-strazione di
potersi rivalere e di provvedere direttamente al recupero.
Devo dire che da quando sono Assessore, ma penso che lo stesso
sia accaduto con i miei predecessori, non ho mai portato in Giunta
alcuna pratica priva del parere unanime della commissione tecnica.
Abbiamo rimandato molte pratiche, abbiamo fatto rifare diversi
progetti, ma alla fine la commissione ha accettato all'unanimità
questi progetti, che perciò sono poi stati portati in Giunta.
Concordo anche sul fatto che, per quanto possibile, dovremmo
cercare di recuperare le cave aperte che erano state aperte e che
però non sono mai state chiuse. In proposito, il disegno di legge
che è già depositato in Commissione e che prevede l'inserimento in
questa normativa anche delle cave di marmo - altro tema di cui
abbiamo parlato sovente in Consiglio -, prevede anche un
finanziamento per il recupero delle cave, ma per il momento mancano
i relativi finanziamenti.
Se non sbaglio, sono previsti circa 600 milioni sia per un
recupero diretto da parte dell'Amministrazione regionale, sia per
un intervento indiretto, attraverso contributi, ad enti che possono
provvedere in merito. Il Comune di Morgex, ad esempio, ci ha già
chiesto una sovvenzione per il recupero di un'area.
Il Consigliere Riccarand chiede lo stralcio dal piano 1990/91 di
alcune aree che noi non abbiamo stralciato, ma nelle quali però non
abbiamo ancora autorizzato l'avvio della benché minima forma di
attività estrattiva. Mi auguro, però, di poterle inserire
all'inizio dell'anno prossimo, perché è giusto che i cavatori
conoscano le zone in cui poter andare ad estrarre. Del resto,
quand'anche oggi le stralciassimo, come proponeva il Consigliere
Riccarand, ve le potremmo comunque reintrodurre in futuro e
l'obiettivo sarebbe lo stesso.
Noi non le abbiamo stralciate, perché non le avevamo inserite
nel piano biennale 1990/91, a parte alcune, come nel caso di La
Salle, dove è stata stralciata, come richiesto dal Comune, la zona
in cui insisteva il depuratore, mentre non è stata stralciata
l'altra che, come ho già detto, non rientrava direttamente nel
piano. E' in questo senso che sono state accolte quasi tutte le
osservazioni formulate dai Comuni.
Detto questo e ribadito che in linea generale concordiamo con la
necessità di porre particolare attenzione nell'attività di recupero
e nella concessione dei diritti di escavazione, per non deturpare
il paesaggio con i numerosi buchi aperti, pregherei il Consiglio di
approvare questo piano. Preannuncio che, se il Consigliere
Riccarand dovesse insistere nel presentare il suo emendamento, noi
ci asterremo.
Presidente
Ha chiesto la parola il Consigliere
Andrione; ne ha facoltà.
Andrione (UV)
Simplement pour faire deux
remarques. Ne pas trop se fier du fait que l'on pose des conditions
financières pour l'exploitation, parce qu'en réalité ce sera
reporté sur le coût des matériaux, mais ce ne seront pas les
excavateurs qui les payeront. Première question.
Les autres carrières je les connais moins, mais je connais bien
le cas d'Echallod. Des berges artificielles en pierre construites
par la Région se sont enfoncées de plus de trois mètres.
L'Assesseur aux Travaux publics devrait le savoir.
Là il n'y a pas à refaire une carrière, il suffit de prendre les
berges qui sont sur la Doire et qui sont faites de sable, on entre
avec d'énormes Caterpillar, on amène loin de là le sable.
L'excavation coûte vingt lires au mètre cube et on le vend à trente
mille lires au mètre cube. Ne me dites pas que c'est une chose
normale.
Or, pour certaines localités - et le Conseiller Riccarand a lu
les délibérations des Communes - quand la Commune demande que la
carrière ne soit pas exploités, je ne vois pas pourquoi, même si
l'Assesseur explique qu'elles ne seront pas exploitables dans
l'immédiat, on les laisse. Il vaudrait mieux ne laisser que celles
qui sont exploitables dans un délai très court.
Presidente
Ha chiesto la parola il Consigliere
Riccarand; ne ha facoltà.
Riccarand (VA) Credo che qui ci sia un po' di confusione, nel
senso ch'io non ritengo del tutto ininfluente il fatto che queste
cinque nuove cave rimangano o meno nel piano. Se rimangono nel
piano, anche se non attivabili nel biennio 1990/91 - ma quella di
Gressan è attivabile nel biennio 1990/91, mentre il Comune aveva
chiesto che fosse eliminata -, sono comunque attivabili nei bienni
successivi e quindi resta un prevedibile utilizzo a cava di quelle
zone e ciò sarebbe in contrasto con il parere dei Comuni e delle
petizioni degli abitanti delle frazioni interessate. Ciò significa
che il piano prevede che in quelle zone si possa un domani andare a
scavare.
Faccio l'esempio della località Equilivaz di La Salle, dove si
prevede di fare un depuratore: quella zona non è stata stralciata,
ma è stata mantenuta. Qui c'è scritto: "Nuova area estrattiva in
località Equilivaz..."
(...Interruzione dell'Assessore Martin...)
...No, no. Qui si dice: "E' stata proposta l'area Equilivaz per
l'insediamento del depuratore fognario consortile dell'alta
Valdigne"...
(...Interruzione dell'Assessore Martin...)
... Ah, ecco, è stata stralciata la vecchia area... D'accordo,
però il piano non prevedeva che la nuova area venisse utilizzata
nel biennio 1990/91, ciò nonostante il Comune non solo si è opposto
al suo inserimento nel biennio 1990/91, ma ha addirittura insistito
perché non fosse neanche inserita nel piano.
La stessa cosa vale per la località Fabrique di Champdepraz, che
non era inserita nella deliberazione del 1989 relativa al biennio
1989/91, se non come area di ipotetica espansione nei bienni
successivi...
(...Interruzione dell'Assessore Martin...)
... Noi lasciamo tutto immutato, ma il Comune aveva chiesto che
quell'area fosse tolta dal piano, così come il Comune di Issogne
aveva chiesto di togliere la cava in località Fleuran ed il Comune
di Arnad aveva chiesto che fosse tolta la cava di Echallod, che era
prevista nel biennio 1990/91, ma che ora, pur non essendo più
prevista per quel biennio, è ancora prevista per quelli
successivi.
Secondo me, questo meccanismo non funziona, perché crea comunque
una situazione di fatto per la quale, prima o poi, in quelle aree
ci sarà una pressione tale da determinare per forza di cose l'avvio
dell'attività estrattiva.
Per queste ragioni insisto affinché il provvedimento sia
emendato secondo l'orientamento emerso dalla consultazione con i
Comuni, come giustamente è avvenuto nel caso del Comune di Nus che
aveva chiesto...
(...Interruzione dell'Assessore Martin...)
...Stando alla documentazione a me non sembra... Nel caso invece
in cui i Comuni hanno chiesto lo stralcio dal piano, si dice
soltanto: "Beh, vedremo successivamente...". Poiché a me non sembra
che ciò sia corretto neppure verso le Amministrazioni comunali,
insisto sull'accoglimento dell'emendamento da me proposto.
Presidente
Il Consigliere Andrione ha chiesto la
parola per dichiarazioni di voto; ne ha facoltà.
Andrione (UV)
Nous voterons en faveur du plan
parce qu'il est indispensable d'en avoir un, mais nous voterons
aussi en faveur de l'amendement du Conseiller Riccarand parce qu'il
est nécessaire de limiter au maximum le nombre de carrières
ouvertes en Vallée d'Aoste.
Presidente
Do lettura dell'emendamento presentato
dall'Assessore dei Lavori Pubblici, Martin.
Emendamento Comune di Issogne
Cava di inerti "Chalamy" in Località Mure
Domanda di autorizzazione di cava della ditta La Pineta srl di
Issogne
Proposta:
Si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989) nonché essendo
l'intervento estrattivo l'unico della zona e rilevante per
l'economia della Regione, di effettuare per la stessa uno studio i
fattibilità per un ampliamento e conseguente recupero ambientale
dell'area interessata in modo da equipararla a quelle già in
esercizio alla data di consegna del Piano per le quali tale studio
è stato eseguito.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Poiché questa cava non è inserita nel
piano, come è detto nel testo dello stesso emendamento, vorrei
sapere se è stato acquisito il parere formale del Comune di
Issogne, altrimenti si potrebbe sospettare che si sia seguita la
procedura prevista. In parole povere, vorrei conoscere il parere
del Comune sulla cava di inerti "Chalamy".
Presidente
Ha chiesto la parola l'Assessore dei Lavori
Pubblici, Martin; ne ha facoltà.
Martin (ADP)
Come ho già detto, questa cava si trova
in una situazione un po' particolare, perché è stata aperta nel
periodo tra la consegna del piano (ottobre 1988) e sua adozione da
parte del Consiglio regionale (dicembre 1989).
Poiché ci si è trovati in presenza di un periodo di transizione
o meglio di un buco, abbiamo pensato che, tra lasciare la cava
com'era, e paragonare la sua situazione a quella di molte altre
presenti nel piano - ce ne sono molte nella stessa condizione -,
per le quali chiedevamo la presentazione di uno studio di
fattibilità per un eventuale aumento e conseguente recupero
ambientale dell'area, fosse meglio seguire questa seconda
soluzione.
Siamo stati costretti a presentare l'emendamento perché questa
cava ci era sfuggita. La sua situazione è comunque paragonabile a
quella di molte altre cave, circa una decina, già inserite nel
piano.
Abbiamo presentato l'emendamento proprio perché ci sembrava più
logico cercare di recuperare quell'immensa zona, piuttosto che
lasciarla nelle condizioni in cui attualmente si trova.
In tutta onestà devo dire che non so se il parere del Comune sia
positivo o negativo, anche se penso che sia positivo; però,
indipendentemente da ciò, mi pare logico effettuare questo
intervento.
Presidente
Ha chiesto la parola il Consigliere
Andrione; ne ha facoltà.
Andrione (UV) En insistant sur les paroles récupération de
l'environnement, nous voterons en faveur de cet amendement de
l'Assesseur Martin.
Presidente
Se nessuno chiede la parola, pongo in
votazione l'emendamento presentato dall'Assessore dei Lavori
Pubblici, Martin.
Esito della votazione:
Presenti: 30
Votanti: 29
Favorevoli: 28
Contrari: 1
Astenuti: 1 (Riccarand)
Il Consiglio approva
Presidente
Do lettura dell'emendamento presentato dal
Consigliere Riccarand.
Emendamento Aggiungere alla parte dispositiva il seguente
punto:
"1 bis) - Di stralciare dall'elenco delle aree di potenziale
destinazione estrattiva le seguenti:
area 1 - località Equilivaz - Comune di La Salle
area 9 - località Fabrique - Comune di Champdepraz
area 10 - località Fleuran - Comune di Issogne
area 11 - località Echallod - Comune di Arnad
area 14 - località Crétaz - Comune di Gressan".
Al punto 3° della parte dispositiva, togliere:
"- area 14 - località Crétaz - Comune di Gressan".
Presidente Se nessuno chiede la parola, pongo in votazione
l'emendamento testé letto.
Esito della votazione:
Presenti: 30
Votanti:12
Favorevoli: 12
Astenuti: 18 (Aloisi, Bajocco, Beneforti, Bondaz, Chenuil,
Dolchi, Fosson, Lanièce, Lavoyer, Limonet, Mafrica, Martin,
Milanesio, Monami Cristina, Pascale, Ricco, Rusci e Trione)
Il Consiglio non approva
Presidente
Do lettura della proposta di deliberazione
emendata.
Deliberazione Il Consiglio regionale
- Premesso che il Consiglio regionale ha adottato il Piano
Regionale delle Attività Estrattive (PRAE), redatto dall'Ing.
Sergio Ravet di Aosta, con provvedimento n. 914/IX in data 11
dicembre 1989;
- Atteso che ai sensi della legge regionale n. 108/87 sono
pervenute nei tempi prescritti da parte dei Comuni e dei privati,
osservazioni e proposte di modifica al Piano Regione delle Attività
Estrattive che sinteticamente si elencano unitamente alla proposta
di risoluzione:
Comune di Brissogne
Ampliamento cava in località Clapey
Opposizioni:
Amministrazione comunale di Brissogne
Sig.ra Berthod Letizia
Sig. Brunod Isidoro
Sig.ra Berthod Elvira
Sig.ra Berthod Rita
Sig.ra Chiariglione Gilda
Motivazione:
Ampliamento di cava non compatibile data la vicinanza di un
nucleo abitato e conseguente impatto ambientale.
Proposta:
Si ritiene di confermare l'ampliamento di tale cava,
limitatamente alle aree poste a est e a sud della stessa, anche al
fine di favorire un adeguato recupero ambientale della zona.
Si fa inoltre presente che le opposizioni pervenute, nonché le
osservazioni comunali che perverranno ai sensi dell'articolo 4,
comma 9°, della legge regionale n° 67/89, saranno tenute in debita
considerazione in fase di stesura del provvedimento
autorizzativo.
Nuova area estrattiva in località Petit-Ban
Opposizioni:
Amministrazione comunale di Brissogne
Motivazione:
L'attività estrattiva risulta in contrasto con la destinazione
attuale (campeggio) e con la destinazione di parte dell'area, da
parte del Piano Regolatore Generale Comunale, ad attività
industriale, artigianale e commerciale.
Proposta:
Si ritiene, vista la delibera del Consiglio comunale n. 15 del
27 aprile 1991, di stralciare dal Piano Regionale delle Attività
Estrattive l'area posta a sud del casello autostradale (area
destinata ad attività industriale, artigianale e commerciale), di
rimandare ogni valutazione ai successivi aggiornamenti biennali del
Piano per l'area posta a nord dell'autostrada e di confermare
l'area sita a ovest della casa circondariale.
Si fa presente che le osservazioni comunali che perverranno ai
sensi dell'articolo 4, comma 9°, della legge regionale n. 67:89,
saranno tenute in debita considerazione in fase di stesura del
provvedimento autorizzativo.
Comune di Quart
Nuova area estrattiva in località Petit-Ban
Nella definizione dell'area estrattiva "area 5) località
Petit-Ban - Comune di Brissogne" è stato omesso erroneamente che la
stessa ricade in parte nel territorio comunale di Quart.
Con nota n. 2796 del 03.07.1990 l'Amministrazione comunale di
Quart ha espresso il proprio parere favorevole all'inserimento di
tale area nel PRAE.
Si ritiene comunque di rimandare ogni valutazione ai successivi
aggiornamenti biennali del Piano in quanto l'area è strettamente
collegata a quella posta a nord dell'autostrada (Petit-Ban) del
Comune di Brissogne.
Si ritiene pertanto di sostituire la sopraccitata definizione
dell'area 5) con la seguente "area 5) località Petit-Ban - Comuni
di Brissogne e Quart".
Comune di Gressan
Ampliamento cava in località Colombier
Opposizioni:
Amministrazione comunale di Gressan.
Motivazione:
Richiesta di riduzione dell'area in quanto la stessa è
parzialmente interessata dalla realizzazione di area attrezzata a
carattere socio-ricreativo.
Proposta:
Si ritiene: vista la delibera del Consiglio comunale n. 93 del
03 dicembre 1990, che peraltro non specifica l'esatta riduzio-ne
dell'area, di confermare l'ampliamento di tale cava così come
deliberato dal Consiglio regionale con provvedimento n. 914/IX in
data 11 dicembre 1989, facendo presente che in sede di
appro-vazione dei singoli progetti verranno tenute in
considerazione le opposizioni pervenute, nonché le osservazioni
comunali che per-verranno ai sensi dell'articolo 4, comma 9°, della
Legge regionale n. 67/89.
Nuova area estrattiva in località Cretaz
Opposizioni:
L'Amministrazione comunale di Gressan.
Motivazioni:
L'area è interessata da un'azienda agricola e da culture
intensive a frutteto.
Proposta:
Si ritiene, vista la delibera del Consiglio comunale n. 93 del
03 dicembre 1990, di ridurre l'estensione della zona estrattiva
alla fascia di terreno compresa tra la Dora Baltea e la scarpata
naturale esistente (vedasi planimetria allegata)
Cava in località Les Iles
Opposizioni:
Amministrazione comunale di Gressan.
Motivazioni:
Trattasi di cava attualmente non in esercizio.
Proposta:
Si fa presente che l'area in località Les Iles non è stata
inserita nel PRAE, in quanto i risultati dello studio non ne
consentono l'ampliamento.
Comune di La Salle
Nuova area estrattiva in località Derby
Si distingue in due zone, A e B, situate rispettivamente sulla
destra e sulla sinistra orografica della Dora Baltea.
Opposizioni:
Amministrazione comunale di La Salle e abitanti della frazione
Derby, limitatamente alla zona A.
Motivazioni:
Zona riservata ad attività agricola e comunque troppo vicina
all'abitato.
Proposta:
Si ritiene di confermare la destinazione estrattiva dell'area in
zona B e di stralciare l'area in zona A.
Nuova area estrattiva in località Equilivaz
Opposizioni:
Amministrazione comunale di La Salle.
Motivazioni:
Area ritenuta non idonea.
Proposta:
Considerato che l'area in località Equilivaz non rientra nel
PRAE per il biennio 1990/1991, si propone di tenere in debita
considerazione la richiesta avanzata dall'Amministrazione comunale
di La Salle in fase di elaborazione dei successivi aggiornamenti
biennali del Piano.
Comune di Arnad
Nuova area estrattiva in località Echallod
Opposizioni:
Amministrazione comunale di Arnad.
Abitanti della frazione Echallod.
Motivazioni:
Destinazione dell'area ad esercizio di attività agricola.
Notevole impatto ambientale conseguente ad un'eventuale
destinazione estrattiva.
Proposta:
Si ritiene di rimandare ogni valutazione ai successivi
aggiornamenti biennali del Piano.
Comune di Issogne
Nuova area estrattiva in località Fleuran
Opposizioni:
Amministrazione comunale di Issogne.
Cittadini del Comune di Issogne.
Abitanti delle frazioni di Fleuran, La Clapeyaz e Favà.
Motivazioni:
Destinazione dell'area all'esercizio dell'attività agricola.
Timore di notevole inquinamento atmosferico conseguente
all'attività estrattiva.
Proposta:
Considerato che l'area in località Fleuran non rientra nel PRAE
per il biennio 1990/91, si ritiene di tenere in debita
considerazione la richiesta avanzata dall'Amministrazione comunale
di Issogne in fase di elaborazione dei successivi aggiornamenti
biennali del Piano.
Ampliamento cava in località Mure
Opposizioni:
Amministrazione comunale di Issogne.
Motivazioni:
Mancata visura degli elaborati cartografici relativi
all'ampliamento.
Proposta:
Si ritiene, vista la delibera del Consiglio comunale n. 231 del
29 novembre 1990, di confermare l'ampliamento di tale cava così
come deliberato dal Consiglio regionale con provvedimento n. 914/IX
in data 11 dicembre 1989.
Cava di inerti "Chalamy" in località Mure
Domanda di autorizzazione di cava della ditta La Pineta srl di
Issogne
Proposta:
si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989) nonché essendo
l'intervento estrattivo l'unico della zona e rilevante per
l'economia della Regione, di effettuare per la stessa uno studio i
fattibilità per un ampliamento e conseguente recupero ambientale
dell'area interessata in modo da equipararla a quelle già in
esercizio alla data di consegna del Piano per le quali tale studio
è stato eseguito.
Comune di Champdepraz
Nuova area estrattiva in località Fabrique
Opposizioni:
Amministrazione comunale di Champdepraz.
Cittadini del Comune di Champdepraz.
Motivazioni:
Area individuata dal PRGC per altre attività.
Proposta:
Considerato che l'area in località Fabrique non rientra nel PRAE
per il biennio 1990/1991, si ritiene di tenere in debita
considerazione le opposizioni di cui sopra in fase di elaborazione
dei successivi aggiornamenti biennali del Piano.
Comune di Nus
Nuova area estrattiva in località Moralley
Richiesta da parte dell'Amministrazione comunale di Nus e del
Consorzio di miglioramento fondiario "Rivo Chateau" di Nus di
inserire nel biennio 1990/1991 l'area n. 12 del PRAE sita in
località Moralley.
Proposta:
Si ritiene, visto lo studio di tale area redatto dall'Ing.
Sergio Ravet, di inserire l'area in località Moralley nel PRAE per
il biennio 1990/1991.
Comune di Valtournenche
Cava di inerti in località Maen
Richiesta da parte dell'Amministrazione comunale di
Valtournenche e del Sig. Cappelletti Arminio, proprietario della
cava, di inserire la stessa nel PRAE.
Proposta:
Si evidenzia che tale cava non è inclusa nel PRAE in quanto lo
stesso tratta solo di estrazioni fuori alveo.
Cava di inerti in località Vorpilles (Breuil-Cervinia)
Richiesta da parte della Società Cava Marmore di Cappelletti
Corrado & C. snc di inserire tale cava nel PRAE per il biennio
1990/1991.
Proposta:
Si ritiene, trattandosi di cava regolarmente autorizzata alla
data di consegna del Piano (ottobre 1988), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Champorcher
Cava di materiale roccioso in località Le Ban
Richiesta da parte dell'Amministrazione comunale di Champorcher
di inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di La Magdeleine
Cave di pietrame in località Zevolou
Richiesta da parte dell'Amministrazione comunale di La
Magdeleine di inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativa al prelievo di
massi naturali di cava.
Comune di Brusson
Cava di pietrame in località Clapey D'erbes
Richiesta da parte dell'Amministrazione comunale di Brusson di
inserire tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di Jovençan
Area estrattiva in località Les Iles
Richiesta da parte dell'Amministrazione comunale di Jovençan di
inserire nel PRAE un'area compresa tra la Dora Baltea e la
costruenda autostrada.
Proposta:
Visto che tale zona non è stata individuata dal PRAE, si ritiene
di tenere in debita considerazione la richiesta avanzata
dall'Amministrazione comunale di Jovençan in fase di elaborazione
dei successivi aggiornamenti biennali del Piano.
Comune di Verrayes
Cava di inerti in località Champagne
Richiesta da parte della Società Verdi Alpi srl di Verrès di
inserire tale cava nel PRAE per il biennio 1990/1991.
Proposta:
Si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Pollein
Cava di inerti in località Les Iles
Richiesta da parte dell'Impresa Sapia Mario di Aosta di inserire
tale cava nel PRAE per il biennio 1990/1991.
Proposta:
Si ritiene, trattandosi di cava aperta nel periodo compreso tra
la consegna del PRAE (ottobre 1988) e l'adozione dello stesso da
parte del Consiglio regionale (dicembre 1989), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Challand Saint Anselme
Cava di inerti in località Molinis
Richiesta da parte della Società Nicolet Pierino snc di inserire
tale cava nel PRAE per il biennio 1990/1991 (pervenuta oltre i
limiti di tempo stabiliti dalla legge regionale n. 108/87).
Proposta:
Si ritiene, trattandosi di cava regolarmente autorizzata alla
data di consegna del Piano (ottobre 1988), di effettuare per la
stessa uno studio di fattibilità per un ampliamento e conseguente
recupero ambientale dell'area in modo da equipararla a quelle già
in esercizio alla data di consegna del Piano per le quali tale
studio è stato eseguito.
Comune di Verrès
Richiesta da parte dei Signori Berger Ivano, Berger Remo, Revil
Rita e Borettaz Lorena di reperimento inerti su un'area adiacente
la Dora Baltea e conseguente realizzazione di un laghetto per
l'attività della pesca sportiva.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
Richiesta da parte della Signora Revil Bianca Alda di
reperimento inerti su un'area censita in catasto al Fg. 2, mappali
n. 291-293-373-384-386-395, del Comune di Verrès.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
Cava di pietrame in località Grand-Monier
Richiesta da parte del Signor Sarteur Bagnod Albino di inserire
tale cava nel PRAE.
Proposta:
Si ritiene di tenere in debita considerazione la richiesta di
cui sopra in fase di elaborazione del PRAE relativo al prelievo di
massi naturali di cava.
Comune di Gignod
Richiesta da parte del Signor Cerise Giacinto di destinare a
cava un
cumulo morenico di notevoli dimensioni, sito in località
Chatelair, al fine di bonificare una zona incolta per l'esercizio
dell'attività agricola.
Proposta:
Si ritiene di tenere in debita considerazione tale richiesta in
fase di elaborazione dei successivi aggiornamenti biennali del
PRAE.
- vista la legge regionale 22 dicembre 1987, n. 108;
- richiamata la deliberazione consiliare n. 914/IX in data 11
dicembre 1989;
- visto il parere della IV Commissione consiliare
permanente;
delibera
1°) di confermare i punti 1) - 2) - 3) - 5) - 7) della parte
dispositiva della deliberazione consiliare n. 914/IX in data 11
dicembre 1989;
2°) di sostituire la definizione dell'area estrattiva "area 5)
Petit-Ban - Comune di Brissogne" di cui al punto 4°) della parte
dispositiva della sopraccitata deliberazione consiliare con la
seguente:
"area 5) località Petit-Ban - Comune di Brissogne e Quart";
3°) a) di modificare, relativamente alle sole aree estrattive di
seguito elencate, il punto 4) della parte dispositiva della
sopraccitata deliberazione consiliare mediante la riduzione
dell'estensione superficiale delle stesse come indicato nelle
allegate planimetrie:
area 5) località Petit-Ban - Comune di Brissogne e Quart;
area 14) località Cretaz - Comune di Gressan;
area 16) località Derby - Comune di La Salle;
b) di modificare il punto 4) della sopraccitata deliberazione
consiliare stralciando la seguente:
"area 11) località Echallod - Comune di Arnad";
4°) di approvare l'inserimento nel PRAE per il biennio 1990/1991
e relativamente ai materiali inerti, la seguente area:
"area 12) località Moralley - Comune di Nus";
5°) di confermare, fatto salvo quanto espresso nel precedente
punto 4°), il punto 6) della deliberazione consiliare n. 914/IX in
data 11 dicembre 1989;
6°) di approvare, ai sensi dell'articolo secondo, comma 3°,
della legge regionale 108/87, il Piano Regionale delle Attività
Estrattive (PRAE) per il biennio 1990/1991 come definito dai
precedenti punti 1°), 2°), 3°), 4°) e 5°);
7°) di predisporre uno studio sulla fattibilità di ampliamento
di quelle cave non considerate dal PRAE e comunque in esercizio
alla data di adozione dello stesso, per le quali sono pervenute le
opposizioni ai sensi della Legge regionale n° 108/87.
Presidente
Il Consigliere Riccarand ha chiesto la
parola per dichiarazioni di voto; ne ha facoltà.
Riccarand (VA)
Io avevo già votato contro questo
piano nel 1989, quando era stato adottato; ma non ero stato
l'unico, perché come me aveva votato anche qualche altro Gruppo
consiliare...
(...Interruzione...)
...Vi siete rinnovati anche nel settore delle cave... Comunque
avevo votato contro perché era estremamente ferrato, nel senso che
era molto pesante in fatto di previsione di escavazioni.
Teniamo presente che qui parliamo soltanto degli inerti, mentre
è an-cora tutta da vedere la parte relativa al pietrame, al marmo,
alle pietre ornamentali..., per cui il massiccio ampliamento delle
atti-vità di escavazione riguarda per il momento solo il settore
degli inerti. Per di più ci troviamo di fronte ad osservazioni dei
Comuni, che a volte sono state clamorosamente smentite, come nel
caso della cava situata in località Cretaz di Gressan, della quale
il Comune aveva chiesto l'eliminazione, mentre viene mantenuta nel
piano persino nel biennio 1990/91.
In altri casi invece, come ad Arnad, Champdepraz ed Issogne, ai
Comuni è stato semplicemente detto: "Le manteniamo comunque nel
piano delle attività estrattive, ma vedremo nei bienni
successivi...", e questo nonostante le petizioni popolari rivolte
ai Comuni e poi le prese di posizione e le deliberazioni degli
stessi Consigli comunali, che chiedevano lo stralcio di quelle aree
dal piano; noi però continuiamo a mantenerle.
Secondo me si tratta di un'impostazione che lascia aperte forti
pressioni da parte della "lobby" dei cavatori, che ha una grande
forza, tant'è che è capace di influire anche sulle volontà di
questo Consiglio regionale.
Il fatto di mantenere comunque queste aree nel piano è negativo
e quindi il nostro voto sarà decisamente contrario al
provvedimento.
Presidente Se nessuno chiede la parola, pongo in votazione la
proposta di deliberazione emendata, della quale abbiamo già dato
lettura.
Esito della votazione:
Presenti: 30
Votanti: 30
Favorevoli: 29
Contrari: 1
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK