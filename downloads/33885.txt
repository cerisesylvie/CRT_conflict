Consiglio Regionale della Valle d'Aosta - Oggetto del Consiglio n. 1911 del 13 luglio 2011 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1911 del 13 luglio 2011 - Resoconto
OGGETTO N. 1911/XIII - Relazione della IV Commissione
consiliare permanente sul collegamento tranviario intercomunale
Cogne-Eaux Froides-Plan Praz ("Trenino Pila-Cogne"). (Approvazione
di una risoluzione e reiezione di un'altra risoluzione)
Président
- La parole au rapporteur, le Conseiller
Empereur.
Empereur (UV)
- Merci M. le Président. Chers collègues,
le rapport que je m'apprête à vous illustrer constitue la synthèse
du travail que la IV
e
Commission a décidé de réaliser
concernant la liaison Cogne-Eaux Froides-Plan Praz suite à la
transmission de la part de l'Assesseur Marguerettaz en automne 2008
des observations de la commission d'experts, créée par le
Gouvernement régional afin d'évaluer l'efficacité des projets et
des modalités d'exécution, d'identifier d'éventuelles carences et
les profils de responsabilité s'y-rapportant et de définir les
interventions nécessaires pour la sécurisation de la ligne, et d'un
deuxième document de la même commission qui concerne les scénarios
possibles d'utilisation de ladite liaison - avec une référence
particulière à l'utilisation routière du parcours - et qui évalue
pour chacun de ceux-ci la fiabilité, le niveau de service, les
coûts de réalisation et de manutention, les temps de réalisation et
la sécurité en exercice.
Le 5 décembre 2008 la IV
e
Commission a commencé les
auditions sur ce thème en convoquant l'Assesseur Marguerettaz et
les Dirigeants régionaux Pollano, Freppa et Jans. L'Assesseur
Marguerettaz a reparcouru les étapes du dossier, en indiquant que
jusqu'à 1979 la ligne ferroviaire Cogne-Eaux Froides-Plan Praz
était affectée au transport de minerais ferreux extraits des mines
de Cogne et destinés à l'établissement sidérurgique d'Aoste. En
1980 le Gouvernement régional a établi de confier une charge pour
la préparation d'un projet pour la transformation à but touristique
de la ligne de tram. Les années suivantes les divers lots ont été
réalisés et les travaux d'aménagement et de ventilation des
galeries, de positionnement des voies et d'aménagement des stations
avec les guichets et le logement des services ci-rapportant à Plan
Praz, à Eaux Froides et à Cogne, où le centre opératif avait été
aussi installé, ont donc été achevés. Les wagons et les locomotives
ont seulement été livrés dans les années 2006-2007 puisque
l'entreprise fournissant les premiers devis était tombée en
faillite et il a donc été nécessaire de procéder à des négociations
privées avec la nouvelle propriété pour la fourniture du matériel
roulant et, par conséquent, il n'a pas été possible d'effectuer
immédiatement un essai général sur le tronçon.
Toujours l'Assesseur a informé qu'entre-temps l'Administration
régionale a approuvé la loi n° 42/1999 par laquelle elle a
identifié Pila S.p.A. comme le gérant de la ligne et que ladite
société dans l'exercice de son activité a rencontré quelques
problèmes et a eu la nécessité de réaliser des interventions de
manutention extraordinaire, qui, aux termes du contrat d'exercice
stipulé en 2006 avec la Région, doivent être soutenues par la
Région elle-même. Pila S.p.A. a donc demandé une expertise
concernant ces interventions et en a ensuite communiqué les
résultats à l'Administration régionale dans un rapport datant
octobre 2007, dans lequel étaient identifiés des problèmes sur le
matériel roulant, en particulier sur le poids excessif des
batteries des locomotives, qui a provoqué une usure anormale des
rails et sur le revêtement en béton qui sur certains tronçons des
galeries était détérioré. L'Administration régionale a donc chargé
les bureaux compétents d'identifier une commission d'évaluation,
qui a été créée en février 2008 et qui a ensuite présenté la
documentation, qui est citée au début.
L'Assesseur a soutenu la nécessité de faire un choix important
concernant cette question dans des brefs délais, en précisant que
les solutions imaginables permettant de mettre en fonction les
tronçons sont principalement quatre: procéder aux interventions
nécessaires pour assainir l'ouvrage et le rendre utilisable comme
cela avait été imaginé à l'origine, voire avec des variantes
d'amélioration; convertir la ligne ferroviaire en un parcours
routier; effectuer une activité de conservation de l'état actuel,
en démantelant la voie de chemin de fer et en faisant un parcours
piétonnier ou praticable avec des moyens de transport sans moteur;
prévoir un type de transport public sur route, éventuellement avec
conduite bloquée sans contrainte. Il a tout de même fait noter
qu'au terme des éventuels travaux de manutention que
l'Administration devrait décider de réaliser afin de pouvoir
accomplir l'exercice du tronçon comme transport public, il faudrait
avoir l'autorisation finale du Ministère des transports et a
précisé que la dépense totale soutenue par l'Administration
régionale pour l'ouvrage en question a été jusqu'à présent
d'environ 30.000.000 d'euros.
L'ingegner Freppa ha precisato che i lavori per la realizzazione
del collegamento ferroviario, suddivisi in otto lotti, facevano
parte di un unico progetto seguito da un unico direttore dei
lavori, che era anche il progettista dell'opera, e ha informato che
le principali criticità riscontrate nelle relazioni dei tecnici
sono relative: all'impianto di ventilazione, all'impianto
antincendio, al disallineamento del binario all'esterno della
galleria e alla corrosione e alla relativa disgregazione del
calcestruzzo del rivestimento all'interno della galleria del Drinc.
In merito alla sorveglianza sull'esecuzione dei lavori, ha
precisato che l'Amministrazione regionale si è limitata ad un
controllo amministrativo in quanto la direzione dei lavori era
affidata ad un professionista esterno e che, in occasione dei
collaudi, non sono state riscontrate anomalie, in quanto, all'atto
dell'esecuzione dei singoli interventi, le problematiche non erano
emerse, perché non percettibili, mentre è ipotizzabile una
responsabilità del direttore dei lavori sulle scelte di adeguamento
effettuate in corso d'opera rispetto al progetto originario.
In data 9 dicembre 2008 la commissione ha effettuato un
sopralluogo al collegamento ferroviario nel corso del quale il
Coordinatore del Dipartimento trasporti, l'ingegner Pollano, ha
fornito alcuni dati tecnici: la linea ferroviaria nel suo complesso
ha una lunghezza di 11.953 metri, di cui 8.223 in galleria
(suddivisi nelle tre gallerie di Charemoz, Drinc e Cretaz), la
portata oraria sarà di 160 persone e il tempo di percorrenza fino a
Cogne si attesterà intorno ai 25 minuti. Ha precisato che i nuovi
locomotori, provenienti dal cantiere del Tunnel della Manica, oltre
ad essere molto più pesanti di quelli impiegati dall'originaria
tranvia mineraria, necessitano di sei batterie di trazione da 3.000
chili ciascuna e questo ha determinato il raddoppio del peso dei
locomotori. In più, dalle verifiche eseguite, è emerso che le
batterie, nonostante la loro quantità, non sono in grado di
assicurare un'autonomia sufficiente per poter svolgere un
affidabile servizio passeggeri per 10-12 ore al giorno.
Nel febbraio 2009 la commissione ha proceduto all'audizione
della commissione di valutazione formata dagli ingegneri
Bandinelli, Grasso e dall'avvocato Serasso. L'avvocato Serasso ha
spiegato che il quesito specifico che le era stato posto riguardava
la verifica della sussistenza di eventuali responsabilità in ordine
alle carenze progettuali ed esecutive riscontrate e la valutazione
della rilevanza e dell'imputabilità di tali carenze sia riferite ai
singoli lotti, sia all'opera complessiva. Ha sottolineato che le
carenze progettuali di un'opera sono addebitabili, in primo luogo,
al soggetto che l'ha progettata, ma anche a quello che ha diretto i
lavori, il quale - nella sua funzione di guida all'impresa
nell'esecuzione dei lavori - deve avere le competenze e la capacità
di valutare eventuali errori progettuali. Ha aggiunto che può
entrare in gioco anche la responsabilità dell'appaltatore che,
dovendo eseguire i lavori secondo le regole dell'arte, diventa
responsabile quando, di fronte ad un errore progettuale evidente,
vada avanti nell'esecuzione dell'opera; per quanto riguarda le
carenze esecutive, invece ha riferito che sono coinvolti: l'impresa
in primo luogo, ma anche il direttore dei lavori, che deve vigilare
sull'esecuzione degli stessi, e il collaudatore, che ha provveduto
a verificare l'opera.
L'ingegnere Bandinelli ha informato che il suo incarico era
quello di effettuare un'analisi dell'armamento e del materiale
rotabile e che, nell'ambito di questa attività, ha rilevato una
mancanza di conformità fra la realizzazione dei lotti relativi
all'armamento e i capitolati speciali di appalto e che, per la
parte del lotto n. 1, riguardante la galleria del Drinc, si
aggiunge il problema che l'armamento è stato ammalorato anche da
fattori esterni, come le infiltrazioni d'acqua, le polveri, le
cadute dei materiali dalla volta che ne hanno compromesso la
funzionalità, ma ritiene che, essendo passati ormai venti anni dal
collaudo di tali interventi, il fattore temporale possa aver avuto
un'incidenza sullo stato attuale dei manufatti. Con riferimento
alla linea ferroviaria, realizzata nel 1926, ha fatto presente che
appare essere inadeguata all'utilizzo del materiale rotabile
acquisito e presenta dei raggi di curvatura inappropriati. Ha
espresso delle perplessità in merito al tipo di locomotore
utilizzato per la linea in questione, che ha un carico per asse che
è più del doppio di quello che si considera normalmente adeguato
per il tipo di armamento adottato per la tranvia; a tutto ciò si
aggiunge l'autonomia della trazione a batteria ritenuta
insufficiente per poter svolgere un affidabile servizio passeggeri
tutti i giorni. Si è soffermato, infine, sulle possibili
alternative ai locomotori attuali, sostenendo che un mezzo bimodale
- quale un locomotore diesel accompagnato da una piccola batteria
ad accumulatori - sarebbe il più idoneo.
L'ingegnere Grasso ha fatto presente di aver svolto il suo
incarico ponendo l'attenzione sulle opere e sugli impianti civili
del collegamento in questione. Per le prime ha constatato un
ammaloramento in alcuni tratti del rivestimento interno delle
gallerie e la presenza di acqua che ristagna e intasa i drenaggi,
in quanto i tombini non risultano essere posizionati alla giusta
altezza per permetterne lo scolo, mentre sugli impianti civili ha
riscontrato una mancanza di continuità nelle opere realizzate e dei
malfunzionamenti nel sistema di ventilazione. Ha fatto presente che
una sistemazione integrale dell'aspetto statico delle gallerie e
dei drenaggi è stimata in circa 7.000.000 di euro, mentre il
ripristino e la messa a norma degli impianti sono stati valutati in
circa 1.000.000 di euro. Ha illustrato poi le diverse soluzioni
individuate dalla commissione di valutazione per il completamento
dell'opera, che variano da un costo ipotizzato di circa 13.000.000
di euro per il ripristino della struttura attuale fino ad un
importo stimato di 200.000.000 di euro per un utilizzo stradale
dell'attuale percorso.
Nella stessa seduta la commissione ha audito l'ingegner Devoti,
incaricato dalla Giunta regionale nel 1985 di predisporre il
progetto esecutivo del progetto di massima della ferrovia
Pila-Cogne, di preparare i capitolati speciali per l'appalto delle
opere civili del medesimo progetto e della direzione dei lavori
stessi. L'ingegner Devoti ha affermato di non essere il progettista
unico della tranvia, ma di avere ereditato un progetto presentato
nel 1980 e approvato dal Ministero dei trasporti. Ha fatto presente
che nel 1984 era stata anche esperita la gara per la costruzione
delle carrozzette e quindi di avere ereditato un progetto che
prevedeva l'utilizzo di un locomotore già definito, con un
armamento ferroviario dimensionato per tale locomotore e che ora
risulta non essere appropriato per il locomotore che è stato
fornito del peso di 38 tonnellate. Con riferimento ai lavori
relativi alla sistemazione della galleria del Drinc, ha riferito
che questi sono stati effettuati nel 1985 a seguito di una
relazione predisposta da un esperto e di un esame scrupoloso delle
singole sezioni relativamente alle condizioni della roccia
all'interno della galleria, al fine di garantirne la stabilità, di
scongiurare pericoli e deterioramenti nel tempo, di sistemare
l'armamento ferroviario e di metterla in condizioni di sicurezza.
Ha fatto presente che è stato in seguito realizzato un intonaco in
calcestruzzo spruzzato sulle pareti della galleria, che poi negli
anni in alcuni punti non ha funzionato a causa dell'azione di acque
sotterranee e si è quindi staccato dalle pareti di roccia; ha
aggiunto che negli anni non è stata effettuata una manutenzione
ordinaria su queste opere, in quanto prima era necessario ultimare
i vari lotti, conseguentemente ora la situazione richiede
interventi di manutenzione straordinaria. Ha sostenuto che le opere
di sistemazione interna delle gallerie possono essere effettuate
con delle spese contenute, mentre il locomotore, che non è ancora
stato collaudato, andrebbe sostituito in quanto, malgrado il
capitolato della fornitura fosse stato predisposto nel dettaglio,
alla consegna non si è rivelato adatto all'armamento ferroviario
presente sul tracciato e ha posto l'accento sul fatto che il
fallimento delle due ditte a cui era stata affidata la
realizzazione del locomotore ha rappresentato un elemento di non
secondaria importanza in merito ai modi e ai tempi di consegna dei
mezzi.
Nel marzo 2009 la commissione ha proceduto all'audizione del
Sindaco del Comune di Gressan, Impérial, che ha fatto presente che
l'Amministrazione comunale è favorevole ad un collegamento con il
comprensorio di Cogne, ma nutre dei dubbi circa il proseguimento di
un futuro collegamento ferroviario e ad un'audizione del Sindaco
del Comune di Cogne, Zanivan, che ha fatto presente che la comunità
di Cogne è interessata da sempre alla realizzazione del
collegamento ferroviario Cogne-Pila e ha fatto importanti
investimenti in termini economici in vista di un futuro
collegamento con il
domaine skiable
di Pila, che è
considerato complementare all'offerta turistica di Cogne. Il
Sindaco Zanivan ha affermato che il progetto del trenino, oltre ad
una valenza turistica, aveva anche quella di garantire alla
popolazione di Cogne una via di uscita permanente e sicura su Aosta
considerato che la strada Cogne-Aymavilles era sovente interrotta a
causa di frane, valanghe o smottamenti e che, sebbene oggi la
viabilità sia più sicura grazie ai notevoli investimenti fatti
negli anni dall'Amministrazione regionale, sarebbe auspicabile
mantenere in esercizio il collegamento ferroviario per eventuali
interventi di protezione civile. Ha sostenuto che la portata oraria
del trenino - limitata a 150 persone/ora - sarebbe già un buon
risultato per le dimensioni turistiche di Cogne, sebbene non abbia
nascosto che le esigenze del turista di oggi, che richiede comodità
e rapidità per gli spostamenti, sono diverse da quelle del turista
del passato e che il trenino non è particolarmente comodo, né
veloce, in quanto il percorso è quasi tutto in galleria. Ha fatto
presente che la realizzazione del trenino non apporterebbe dei
benefici in termini turistici solo alle due comunità direttamente
interessate, ma rappresenterebbe un elemento innovativo e di
attrazione turistica per l'intera Valle d'Aosta, soprattutto se
venisse inserito in un percorso di valorizzazione turistica,
storica e culturale del complesso minerario di Cogne. Ha informato
che, a partire dagli anni 1994-1995, visto che il trenino tardava
ad entrare in funzione, sono state effettuate delle valutazioni e
degli studi, anche da parte dall'Amministrazione regionale, in
merito ad eventuali collegamenti funiviari fra le due località, dai
quali sono tuttavia emerse alcune criticità
dal punto di
vista dei rischi idrogeologici, valanghivi e di derivazione delle
sorgenti che alimentano l'acquedotto di Gressan.
Nella seduta consiliare del 28 luglio 2009 il Presidente della
Regione Rollandin e l'Assessore Marguerettaz hanno depositato una
risoluzione per l'abbandono del progetto di portare a compimento il
collegamento ferroviario Pila-Cogne. Il Consiglio regionale, a
seguito della decisione assunta in merito dalla Conferenza dei
Capigruppo, ha stabilito di non iscrivere all'ordine del giorno
dell'adunanza la risoluzione e di trasmetterla alla IV Commissione
consiliare permanente per le opportune valutazioni.
A novembre dello stesso anno, in seguito all'approvazione da
parte del Consiglio comunale di Cogne di una deliberazione con la
quale il Comune chiedeva il mantenimento in esercizio del
collegamento tranviario, affinché lo stesso potesse essere
perlomeno essere utilizzato come via di comunicazione con il
fondovalle in situazioni di emergenza, la commissione ha proceduto
ad un'ulteriore audizione del Sindaco e della Giunta comunale di
Cogne, che hanno ribadito la posizione già esplicitata nella
precedente audizione. Nella stessa seduta la commissione ha audito
la società Pila S.p.A. nelle persone del Presidente Grange e del
Direttore generale Chatrian, i quali hanno illustrato l'attività
che la società, in qualità di gestore del collegamento ferroviario
Pila-Cogne, ha svolto sulla linea e dalla quale è emersa la
necessità di effettuarvi delle manutenzioni straordinarie. Hanno
precisato che il costo di esercizio del collegamento in regime di
normalità è stimato in circa 1.000.000 di euro annuo, mentre il
costo attuale è di circa 200.000 euro annui. Hanno riferito che in
passato sono stati effettuati degli studi per individuare delle
ipotetiche soluzioni alternative al trenino - in particolare per un
collegamento funiviario con la vallata di Cogne -, che però hanno
evidenziato delle criticità. Hanno fatto presente che, se
l'Amministrazione regionale decidesse di dismettere il collegamento
ferroviario, sarebbero comunque ipotizzabili degli eventuali
riutilizzi delle strutture, perlomeno dei primi tratti di galleria,
per l'utilizzo della centrale di pompaggio dell'acqua per
l'innevamento di Pila e dell'anello di congiunzione di Acque Fredde
sulla pista Pila-Plan Praz, ribadendo infine che un collegamento
fra il comprensorio sciistico di Pila e il paese di Cogne sarebbe
positivo visto l'elevato livello delle strutture ricettive di
Cogne, che andrebbe ad incrementare l'offerta turistica della città
di Aosta.
Sempre nel mese di novembre del 2009, la commissione ha
proceduto all'audizione del Presidente del Consorzio degli
operatori turistici di Cogne, Gerard, che ha riferito che il
consorzio ritiene opportuno l'abbandono del progetto del trenino
Cogne-Pila in quanto vi sono alcuni aspetti che non lo rendono
attuale, quali l'inadeguatezza della portata oraria del trenino -
anche per le difficoltà che si presenterebbero soprattutto nella
fase di rientro dalle piste di Pila - e il fatto che il trenino,
dovendo percorrere un lungo tratto in galleria, sarebbe
sconsigliato ai turisti che soffrono di claustrofobia. Ha fatto
presente che gli operatori turistici esprimono delle perplessità in
merito ai tempi stimati per il completamento dell'opera e
sottolineano l'esigenza di interventi che permettano un rilancio in
tempi brevi dell'attività turistica di Cogne, in particolar modo
nella stagione invernale. Ha sottolineato come i consorziati non
siano contrari al mantenimento in esercizio del trenino come via di
fuga in caso di emergenza, ma esprimono preoccupazione per il fatto
che con tale scelta potrebbero venire accantonate eventuali altre
ipotesi di collegamento con il comprensorio di Pila, in primis
quello funiviario, che rappresenta per gli operatori la soluzione
immediata al problema della stagione invernale della località.
È stata audita la Sig.ra Vuillermoz, Direttore della Fondazione
Gran Paradiso, la quale ha reso noto che la Fondazione, avendo sede
al villaggio minatori, registra un certo interesse dei turisti nei
confronti della storia mineraria di Cogne, ma ha sottolineato che
un recupero di tutto il sito minerario di Cogne implicherebbe
un'attenta analisi costi/benefici, in quanto sarebbe molto
impegnativo sia finanziariamente che in termini di tempi per la
sistemazione delle aree.
Gli approfondimenti della commissione sono poi proseguiti nel
gennaio 2011 con una nuova audizione dell'Assessore Marguerettaz,
che ha illustrato una relazione sulle ipotesi di riconversione
della tranvia nel caso di abbandono del progetto iniziale,
premettendo che la Procura regionale della Corte dei Conti,
nell'atto di citazione per la vertenza aperta sulla tranvia
Pila-Cogne, ha evidenziato
"la sostanziale inutilizzabilità
dell'opera, se non a seguito di un ulteriore ingente e
sproporzionato investimento pubblico e con costi di gestione a
regime anch'essi sproporzionati"
. L'Assessore ha precisato che
il tratto Plan Praz-Acque Fredde si presterebbe ad una
riconversione - stimata in 430.000 euro - del tracciato ferroviario
in un percorso viario per dare accesso alla frazione a est della
telecabina Aosta-Pila, ad un ampliamento del comprensorio della
Pila S.p.A. con la riapertura del tratto finale della pista di sci
Renato Rosa
e alla trasformazione della biglietteria della
stazione in uno spazio da destinare ad uso commerciale e che il
tratto Epinel-Cogne si presterebbe alla realizzazione di un
percorso ciclabile e pedonale con lo smantellamento e l'eventuale
rivendita dell'attuale armamento ferroviario. Ha fatto inoltre
presente che non si reputa di poter riutilizzare, né di effettuare
alcun intervento di manutenzione nel tratto intermedio di galleria
da Acque Fredde ad Epinel, salvo particolari situazioni di
emergenza che potrebbero verificarsi, peraltro da valutare di volta
in volta a seguito di un preventivo sopralluogo che ne autorizzi
l'utilizzo. Ha precisato che l'Amministrazione regionale intende
rimanere proprietaria dei locali della stazione di Plan Praz,
trattandosi di beni funzionali alla telecabina Aosta-Pila, che ben
si presterebbero ad un'eventuale riconversione in attività
turistiche o commerciali; mentre per la stazione di arrivo del
trenino a Cogne, l'Amministrazione comunale ha manifestato un
interesse legato al suo recupero per destinarla a funzioni di
pubblico servizio.
La IV Commissione ha deciso di proseguire gli approfondimenti
con una nuova audizione del Presidente della società Pila S.p.A. e
dei Sindaci di Cogne e Gressan, anche alla luce del rinnovo delle
Amministrazioni comunali avvenuto nel mese di maggio 2010. In data
15 febbraio 2011 si è proceduto all'audizione del Presidente Grange
e dell'ingegner Junod della Pila S.p.A..
Il Presidente Grange ha comunicato che la Pila S.p.A. ha
presentato un progetto di riconversione del tratto da Acque Fredde
a Plan Praz in percorso stradale di collegamento al villaggio di
Plan Praz. Ha precisato che tale soluzione permetterebbe, inoltre,
di collegare le infrastrutture presenti ad Acque Fredde - che
potrebbero tra l'altro essere riconvertite in strutture
ricettivo-turistiche e commerciali - con la stazione intermedia
della cabina di Plan Praz.
L'ingegner Junod ha aggiunto che sono state effettuate delle
analisi rispetto ai possibili ricavi derivanti dalla suddetta
riconversione. In particolare, per le strutture di Acque Fredde si
potrebbe raggiungere un valore commerciale stimato intorno a
1-1.500.000 di euro, mentre a Plan Praz, abbinando l'immobile
presente ad una pertinenza di circa 1.000 metri quadri di terreno,
si potrebbero ricavare dai 120 ai 180.000 euro.
Il Sindaco di Gressan, Martinet, ha espresso il dispiacere della
sua Amministrazione rispetto all'ipotesi di un'eventuale chiusura
della tranvia Pila-Cogne, in quanto il collegamento permetterebbe a
queste due località di avere un'offerta turistica complementare e
più completa. Ha ritenuto che le proposte relative alla
riconversione dei fabbricati delle stazioni ferroviarie di Acque
Fredde e di Plan Praz e al riutilizzo del tratto ferroviario come
fondo stradale presentate dall'Assessore regionale al turismo sono
da considerare positivamente in quanto gli immobili non verrebbero
abbandonati al degrado. Ha valutato favorevolmente l'allacciamento
stradale che verrebbe realizzato per la frazione Plan Praz, che
permetterà di collegare la frazione alla strada regionale di Pila e
ha espresso alcune considerazioni sull'allungamento della pista
Renato Rosa
.
Il Sindaco di Cogne, Allera, prendendo atto con dispiacere del
fatto che ad oggi le possibilità di completare il progetto del
trenino non sembrano essere più attuabili, ha auspicato che non si
decida di abbandonare completamente la tratta in questione, anche
per i notevoli investimenti finanziari sostenuti, e che si
consideri di riutilizzare per altri scopi le gallerie di Acque
Fredde e del Drinc, per esempio, come cunicoli tecnici per il
trasporto dell'acqua a Pila a fini irrigui e d'innevamento
artificiale, come condotti tecnologici e come via di fuga in
situazioni eccezionali di emergenza che dovessero verificarsi in
futuro. Se invece la scelta di chiudere la galleria sarà
definitiva, il Comune di Cogne ipotizza che:
- nel tratto Epinel-Cogne si possa realizzare una pista
ciclabile;
- nei locali della stazione di arrivo del trenino a Cogne
potrebbero trovare collocazione i Carabinieri, i Vigili del fuoco,
la Protezione civile;
- il materiale rotabile potrebbe essere riutilizzato per la
valorizzazione della parte bassa dell'ex villaggio minatori di
Cogne, dove il Comune ipotizza un recupero a fini museali del
patrimonio edilizio esistente per uno sviluppo del sito dal punto
di vista turistico e culturale.
In data 11 aprile 2011 la commissione ha concluso l'analisi
della tematica con un ulteriore confronto con l'Assessore
Marguerettaz, che ha espresso piena condivisione per il lavoro
svolto dalla commissione stessa.
Sulla base dell'importante documentazione esaminata e delle
numerose audizioni svolte, la commissione, a maggioranza, è giunta
alle seguenti conclusioni. Quest'opera pubblica ha vissuto un iter
realizzativo estremamente tormentato:
- per ragioni di reperimento delle risorse, negli anni è stato
necessario suddividere i lavori in ben 11 lotti;
- alcune delle aziende costruttrici sono fallite in corso
d'opera, dilatando ulteriormente i tempi realizzativi;
- le difficoltà tecniche insite in questo tipo di infrastruttura
sono state tutt'altro che trascurabili.
Alcuni aspetti rilevanti vanno attentamente valutati:
- la portata oraria della tranvia (160 persone/ora) è
decisamente ridotta: nell'arco delle giornate di maggior afflusso,
gli utenti potrebbero quindi essere al massimo solo qualche
centinaio;
- la limitata appetibilità turistica del collegamento derivante
dalla preponderante lunghezza delle gallerie, dall'esigua sezione
delle stesse (lo spazio angusto tra le pareti e il convoglio
potrebbe provocare disagio ai passeggeri) e dalle caratteristiche
poco confortevoli dei vagoni utilizzati;
- i costi per adeguare/convertire l'infrastruttura sono molto
elevati: a seconda della modalità prescelta, si ipotizza una spesa
che oscilla tra gli 11.000.000 di euro e i 200.000.000 di euro;
- vi sono poi notevoli incertezze in merito all'ottenimento
delle autorizzazioni prescritte in materia di sicurezza;
- i costi di gestione, infine, sono stati stimati in 1.000.000
di euro all'anno; per fare un confronto, si pensi ad esempio che la
nuova telecabina Aosta-Pila, che ha una portata di 2.400
persone/ora e registra ben 300.000 utenti all'anno, costa
all'Amministrazione regionale circa 800.000 euro all'anno.
A così tanti anni dall'ideazione di quest'opera, ormai più di
30, pare perlomeno lecito chiedersi se il suo completamento sia
ancora oggi di attualità. Dubbio che, esaminando la documentazione
agli atti, è sorto anche a chi ha avuto il compito di indagare in
merito a questa vicenda per l'individuazione di eventuali
responsabilità per danno erariale. Peraltro, nel corso delle
audizioni, sono emerse delle considerazioni e delle proposte in
merito ad un altro tipo di collegamento, di tipo funiviario, che
parrebbe essere oggi più adatto alle esigenze turistiche. Così come
è anche stato fatto rilevare che la tranvia doveva rappresentare il
primo tassello di un progetto ben più ambizioso - il recupero
integrale delle miniere di Cogne - sul cui futuro non sono state
fatte ad oggi delle scelte per i possibili sviluppi, soprattutto se
si pensa ai costi e alla complessità realizzativa, verosimilmente
molto elevati. D'altro canto, sono emerse diverse possibilità di
destinare ad altro uso pubblico rilevanti parti
dell'infrastruttura: come indicato nel documento che ho citato, con
investimenti decisamente più limitati, si potrebbe realizzare un
tratto di strada pubblica nel comune di Gressan, mantenere
inalterato il tratto di gallerie tra Acque Fredde ed Epinel per
eccezionali casi di emergenza che potrebbero verificarsi, ottenere
una pista ciclopedonale lato Cogne e riutilizzare gli edifici
esistenti a fini turistici, commerciali e per pubblici servizi.
Nel momento in cui un ente pubblico si trova ad effettuare delle
scelte, anche in merito ad un'equilibrata e ragionevole
ripartizione delle risorse disponibili, non può prescindere da un
approfondito esame dei benefici indotti in rapporto ai costi
d'investimento e ai costi di gestione da sostenere. La rinuncia
all'idea iniziale della tranvia tra le due vallate potrebbe quindi
apparire come una sconfitta ma, di fronte a condizioni cosi incerte
e sfavorevoli per il completamento dell'opera, s'impone una
profonda riflessione per il miglior utilizzo oggi possibile delle
risorse pubbliche.
Concludo ringraziando il Presidente per la pazienza, ma anche
con una serie di altri ringraziamenti: al Consiglio per avermi
ascoltato, ai colleghi Commissari della IV Commissione per la
collaborazione, all'Assessore Marguerettaz, a tutti i soggetti
auditi, ai dirigenti e ai funzionari, insomma a tutti coloro che
hanno interagito e collaborato con me in questo lungo periodo, che
è stato di conoscenza, di approfondimento, di analisi, di
riflessione e di proposta su un tema di riconosciuta complessità,
che ha caratterizzato un lungo periodo della vita
politico-amministrativa della nostra Regione. Infine, annuncio che,
come forze politiche di maggioranza, presentiamo su questo tema una
risoluzione, che è stata sottoscritta dai Capigruppo di
maggioranza. Grazie.
Presidente
- Prima di dare la parola alla Consigliera
Fontana, comunico che è stata depositata alla Presidenza una
risoluzione a firma dei gruppi PD e ALPE.
La parola alla Consigliera Carmela Fontana.
Fontana (PD)
- Grazie Presidente. Vorrei anzitutto
ringraziare il Presidente della IV Commissione e tutti i Commissari
per il lavoro di approfondimento svolto su un tema così delicato.
La vicenda del trenino di Cogne è una vicenda simbolica della
politica valdostana e merita un'ampia riflessione non solo per
l'enorme danno finanziario e ambientale, ma perché interroga
un'intera generazione di amministratori. Per avere un quadro chiaro
della situazione, occorre anzitutto inserirla nel suo contesto:
stiamo parlando di una vicenda nata nel 1979, quando fu proposto
alla Giunta regionale della Valle d'Aosta di valutare la
trasformazione della linea ferroviaria, prima adibita al trasporto
di materiale ferroso estratto dalle miniere allo stabilimento
siderurgico di Aosta, in un servizio di trasporto di persone, che,
oltre alla valenza turistica, avrebbe garantito alla popolazione di
Cogne un percorso più sicuro considerato che in quegli anni la
strada di Cogne a Aymavilles subiva frequenti interruzioni a causa
di valanghe, frane o smottamenti. Di qui nasce una prima
riflessione: il progetto di cui stiamo parlando sicuramente non è
più in linea con i tempi, dal momento che 32 anni fa i collegamenti
tra Cogne e Aosta non erano così semplici, molte persone ancora non
possedevano un'automobile, la strada non era protetta dalle
valanghe come è oggi, non c'era un servizio di protezione civile
con elicotteri che potesse garantire l'evacuazione di persone
ferite o in difficoltà in tempi rapidi. Insomma, una linea
ferroviaria di emergenza poteva avere all'epoca un significato che
oggi non ha certo più, ma non ce l'ha nemmeno dal punto di vista
turistico, in quanto ogni stazione turistica, e quindi anche Pila e
Cogne, hanno costruito delle loro identità che rispondono a domande
diverse e la loro integrazione è garantita dalla rapidità dei
collegamenti stradali e funiviari straordinariamente
migliorati.
Stiamo parlando formalmente del collegamento tranviario
intercomunale Cogne-Acque Fredde-Plan Praz, ma, se vogliamo essere
onesti con noi stessi e nei confronti della popolazione valdostana,
dobbiamo dire che stiamo parlando del disastro economico e politico
del trenino di Cogne. Il mio intento non è quello di fare polemica,
ma di invitare tutti a riflettere sugli errori fatti nel passato
per evitare di ripeterli nel futuro. Non possiamo cambiare quello
che è stato, ma possiamo fare in modo che lo spreco di denaro
pubblico cessi una volta per tutte. Per farlo, occorre che ognuno
di noi metta da parte le proprie convinzioni di parte e presti la
propria azione a servizio del bene pubblico. Proverò quindi a
ripercorrere alcune delle tappe che hanno segnato il lungo percorso
del trenino di Cogne, evidenziando alcuni passaggi che mi sembrano
importanti nella ricostruzione della vicenda.
Stando alle cifre forniteci nel febbraio 2009 dall'Assessore
Marguerettaz, la Valle d'Aosta ha bruciato nel trenino di Cogne
oltre 30.000.000 di euro. Non aprirò alcuna polemica sulle somme
spese perché, anche solo stando a questa cifra e considerando che
non è servita a produrre alcun bene o servizio per la collettività,
lo spreco assume dimensioni enormi. Si tratta di una cifra che
consentirebbe di pagare almeno una parte dei lavori di rettifica
del tracciato e di elettrificazione della linea ferroviaria
Aosta-Torino e che in ogni caso in un periodo quale quello attuale,
in cui il bilancio regionale vede ridurre drasticamente la capacità
di investimento, rappresenta un vero disastro economico. Se
vogliamo essere onesti con noi stessi e nei confronti della
popolazione valdostana, dobbiamo dire con chiarezza che è giunto il
tempo di chiarire quali siano le responsabilità affinché sprechi di
questo genere non si verifichino più. Nessuno di noi e di chi ci ha
preceduto a rappresentare il popolo valdostano è esente da una
verifica di responsabilità, perché dobbiamo ai valdostani una
risposta chiara e convincente. Non è questa una caccia al
colpevole, anche perché un disastro di tal genere e di tali
dimensioni non può essere il frutto di un'unica persona o anche di
un ristretto numero di persone. In questo caso le responsabilità
sono multiple e ciascuno di noi deve sforzarsi di capirle ed
eventualmente assumersene le conseguenze.
Vorrei invitare tutti a una riflessione sulle scelte fatte nel
corso degli anni in relazione al trenino di Cogne. In primo luogo
la decisione presa nel 1980 dalla Giunta regionale di commissionare
uno studio sulla fattibilità della trasformazione di carrelli per
il trasporto di sassi in vagone per il trasporto di persone. È vero
che all'epoca non c'era una diversa idea dei rischi di
infrastruttura, ma con un po' di logica si poteva capire che sassi
e persone hanno esigenze diverse. In secondo luogo la scelta della
Giunta regionale negli anni successivi di acquistare il terreno con
le gallerie e di dare avvio al progetto di realizzazione della
tranvia. Forse qualcuno, anche senza essere un esperto in materia,
avrebbe potuto intuire che una galleria che non avesse la sagoma
standard poteva comportare dei problemi. In effetti, il progetto,
mantenendo la sagoma della galleria originale molto piccola
rispetto agli standard ferroviari, ha reso necessaria l'adozione di
materiale rotabile speciale con un'abitabilità striminzita per
nulla confortevole e in più costosissimo perché creato
appositamente e non di serie. La svolta operativa fondamentale è
avvenuta però nella decima legislatura, quando vennero avviati i
lavori e investiti altri soldi pubblici, forse l'idea di fondo era
quella giusta, ossia puntare sullo sviluppo della ferrovia. Non si
capì però che lo sviluppo della ferrovia non era costruire il
trenino di Cogne, ma investire quei soldi nel miglioramento
dell'infrastruttura fra Aosta e Torino, lasciando perdere la
tranvia.
Ancora un'ulteriore riflessione va posta sulle scelte operate
dalla Giunta e dalla maggioranza nell'ultima parte della scorsa
legislatura, avrebbero potuto chiudere per sempre e senza più
investire un euro la ferrovia intercomunale di cui oggi trattiamo.
Un dubbio doveva pur esserci sulla bontà delle scelte fino ad
allora fatte...e, se la decisione fu quella di affidare un incarico
di valutazione delle opere già realizzate - studio che ha poi
consentito di prendere coscienza dell'impossibilità del
completamento dell'opera e delle responsabilità progettuali e
realizzative connesse -, oggi siamo tutti chiamati ad un'ulteriore
prova di responsabilità. Possiamo nasconderci dietro problemi
tecnici, ipotizzando soluzioni più o meno costose per la gestione
di questa "patata bollente", oppure possiamo dire con chiarezza di
mettere una pietra tombale su tutto il progetto. Per quanto mi
riguarda, penso che non si debba più spendere un euro, se non quei
pochi che sono necessari a mettere in sicurezza l'accesso alle
gallerie. Capisco che possa fare male al cuore pensare che tutti
questi soldi spesi non possono essere utilizzati in nessun modo, ma
proprio questo è stato il meccanismo che ha portato per tanti anni
a non prendere atto della situazione e continuare a sprecare i
soldi. Mi auguro che con saggezza e senso di responsabilità questo
Consiglio regionale sappia fare la cosa giusta, ponendo la parola
fine ad un buco nel bilancio regionale che non possiamo più
permetterci. Grazie.
Presidente
- La parola al Consigliere Zucchi.
Zucchi (PdL)
- Prima di entrare nel vivo dell'argomento
in discussione ora, permettetemi di rivolgere un franco
ringraziamento al Presidente Empereur, che ci ha letto con dovizia
di particolari una relazione, frutto di un lavoro lungo, copioso,
che ha comportato una serie direi molto prolungata di iniziative,
di sopralluoghi e di audizioni...e che sono state, per certi versi,
il frutto di quello che per il PdL è stato un "punto" molto
particolare di attenzione fin dai primi momenti dell'insediamento
di questa legislatura. Credo sia a tutti noto quanto il PdL si sia
speso su tale argomento fin dal primo giorno di Consiglio, dove il
nostro gruppo ha posto in evidenza la necessità di discutere di
questo argomento e di risolvere in qualche modo un tema, che era
ormai all'ordine del giorno e che aveva coinvolto diverse
legislature, con l'obbligo di giungere ad una soluzione...che oggi
arriva ad una fine, una fine che noi auspichiamo non debba essere
solo definita tale, ma che coincida con un doveroso rilancio.
Come abbiamo sentito dal Presidente Empereur, una disamina dei
fatti avvenuti nel passato ci sembra doverosa. Non li ripeto, ma
credo che tutti, o quasi, i punti che sono stati toccati abbiano
dimostrato come, purtroppo, su questo progetto disgraziato non se
ne sia azzeccata praticamente una: fin dall'affidamento, mi
permetto di dire, del progetto forse a persone che non erano
pratiche di questo argomento specifico, che necessitava una
competenza invece molto attenta e professionale in materia, non che
il professionista non fosse tale, ma su questo argomento riteniamo
che fosse preminente la necessità di individuare nel tema
ferroviario una competenza molto più attenta, fino alle modalità di
esecuzione dell'opera, fino alla scelta del materiale rotabile, ai
raggi di curvatura, alla scelta dei locomotori, insomma il
Presidente Empereur ha inanellato una serie di situazioni in modo
molto compiuto ed evidente che hanno dimostrato che, purtroppo,
questa scelta è stata disgraziata fin dall'inizio.
Noi, peraltro anche consapevoli del nostro nuovo ruolo
all'interno della maggioranza, non amiamo guardare al passato, ma
riteniamo che sia doveroso guardare al futuro. Mi permetto solo di
evidenziare - anche un poco "tirato per la giacca" dall'intervento
della collega Fontana sul meccanismo della responsabilità che
vogliamo dire in questa sede - che è riduttivo definire soltanto
dal punto di vista tecnico...implica certamente anche delle
responsabilità politiche, che la collega Fontana ha ammesso anche
per quanto riguarda le esperienze di governo del proprio gruppo e
mi auguro che altrettanto lo possano fare, se decideranno di
intervenire, i colleghi dell'ALPE, che non sono stati certo a
guardare nei 20-25 anni passati su questo argomento, anzi hanno
avuto un peso non certamente secondario. Le responsabilità non
attengono in questo momento al nostro interesse, perché, com'è
stato ricordato, esse saranno anche appurate - almeno ce lo
auguriamo - dalla magistratura contabile, che sappiamo sta facendo
le proprie indagini, per cui speriamo che, di fronte ai soldi che
sono stati ricordati - che assommano a circa 30.000.000 di euro di
denaro purtroppo speso e che non avrà un effettivo utilizzo -, ci
sarà in qualche modo un'assunzione di responsabilità da parte di
qualcuno. Ripeto: responsabilità che non può essere solo ascritta
al mondo tecnico, ma anche al mondo politico. In questo senso
permetteteci di dire, perché siamo stati "tirati per la giacca",
che il nostro gruppo, anche per una questione tecnica...nel tempo
in cui si è prodigato in quest'aula, posso dire che, da un punto di
vista politico, non credo possa essere ascritto nel novero delle
responsabilità politiche, perché su tale punto non tanto il
sottoscritto quanto i miei colleghi, che molto probabilmente dopo
prenderanno la parola, hanno sempre testimoniato in quest'aula le
perplessità più o meno forti sulle modalità gestionali
nell'esecuzione di quest'opera. Detto questo, chiusa la parentesi
della parte del passato, siamo ora concentrati sul futuro.
Collega Empereur, se si trattasse solo di finire e dare questa
relazione nei termini di chiusura, al di là di quelle che sono
state le indicazioni di riconversione...dei vari progetti di
riconversione parziale stradale, piuttosto il mero aggiustamento
degli immobili presenti ad uso turistico, non possiamo che
definirla un'opera fallita. Per evitare che si possa parlare di un
fallimento bello e buono, pensiamo che sia doveroso oggi...e in
questo senso mi sento di ringraziare la maggioranza...e tengo a
precisare agli organi di informazione, anche per chiarire il senso
della risoluzione che è stata annunciata e che mi accingo ad
illustrare insieme agli altri colleghi che vorranno intervenire,
che è una risoluzione frutto di una condivisione all'interno della
maggioranza, in primis con l'Assessore, che ringrazio, il quale ha
voluto condividere con noi le preoccupazioni circa lo sviluppo
futuro della materia. Riteniamo che, se ci fermassimo soltanto ai
primi punti della parziale riconversione, sarebbe un fallimento.
Reputiamo anche, e non solo per le posizioni espresse dalle
comunità interessate, Cogne e Pila - che, come è stato detto hanno
creduto e investito tantissimo in questo progetto, che purtroppo
per insipienza altrui non è giunto al termine, e che meritano di
per sé stesse un'attenzione da parte di tutte le forze politiche
presenti in questo Consiglio e non solo -, che per lo sviluppo
della nostra regione si debba andare oltre e apprendere dagli
errori per rilanciare immediatamente e approfittare di questa
situazione fortemente negativa per riportarla in un bilancio
positivo. Pensiamo che, nel doveroso senso e spirito di rilancio
del settore che consideriamo traente e primario della nostra
regione: il settore turistico, si debba a tutti i costi perseguire
la strada di verificare le condizioni...fino al limite della prova
contraria..., occorre collegare i due comprensori - che, come
dicevo, meritano un'attenzione e una risposta -; è necessario un
nuovo rilancio...per giungere ad un collegamento fra le località,
non solo Cogne e Pila, bensì anche il comune capoluogo. Noi - mi
riferisco alle forze di maggioranza - abbiamo sottoscritto insieme
un patto per la città capoluogo definendola capitale
dell'autonomia; riteniamo che Aosta abbia e debba avere un ruolo
centrale nel rilancio turistico e debba passare dallo spirito di
vocazione turistica alla realtà turistica, all'azione turistica. In
questo modo siamo indotti a trovare ogni soluzione...che i tecnici
dovranno illustrarci per verificare, fino a prova contraria, se sia
possibile unire Aosta, Pila e Cogne senza soluzione di continuità,
per dare un'offerta ai nostri turisti in una città, quella di
Aosta, che necessità di attrarre con delle nuove offerte i turisti,
unendo le peculiarità importantissime culturali della nostra città
capoluogo, su cui abbiamo investito politicamente e non solo
attraverso le iniziative che sia la Regione che il Comune stanno
ponendo in essere e per mettere a disposizione una vera offerta,
che possa consentire alla città di reggere la concorrenza degli
altri comprensori. Mi chiedo quale sia il capoluogo di Regione che
ha certe peculiarità e che può permettere in 18 minuti di
raggiungere un comprensorio sciistico e poi di proseguire in un
altro che ha altre peculiarità, come Cogne, e viceversa. Gli esempi
sono tali e tanti nell'arco alpino, quindi non si tratta di
chimere, o di fantapolitica, sono tante le realtà che hanno
compiuto anche recentemente delle scelte di questo tipo; ho preso
come spunto la città di Innsbruck, che mi sembra assimilabile alla
realtà di Aosta. La città di Innsbruck è più grande di Aosta, ma
consente dal proprio centro di raggiungere in pochi minuti - con
un'opera che è stata progettata nel giro di un anno da un
architetto di fama mondiale e realizzata in due anni - un
comprensorio attraverso un'opera funicolare esterna e sotterranea e
di per sé rappresenta un'attrattiva di livello mondiale. Il PdL
pensa che per la Valle d'Aosta sia necessario investire le risorse
su questo terreno. Pensiamo ad investire in tre grandi comprensori,
che sono costituiti da La Thuile e Courmayeur...potenzialmente
collegati insieme, stiamo investendo tantissimo con la nascente
funivia del Monte Bianco in questo senso. Analogamente nella parte
est sarebbe importante ragionare sui collegamenti già
importantissimi costituiti da Champoluc, Gressoney, collegati con
Cervinia. Quest'altro comprensorio, che io considero formato da
Aosta, Pila e Cogne, deve costituire un'offerta turistica di
livello mondiale capace di rilanciare la nostra regione e i nostri
comprensori ad un livello mai esistente in passato. In questo senso
ribadisco il mio ringraziamento, ringrazio le forze di maggioranza
che hanno creduto in tale progetto, di volere quindi dare nella
parte finale della risoluzione - diversamente sarebbe stato un
risultato che avrebbe lasciato non solo a noi, ma credo a tutti
l'amaro in bocca - un immediato senso di rilancio; di cercare,
sulla base della documentazione esistente - perché la Regione ha
già fatto determinati studi in materia dal punto di vista
geologico, che peraltro difettano delle evoluzioni tecniche in
materia e necessitano di un aggiornamento -, di passare da una
negatività ad una possibile e doverosa positività. In questo senso
la parte finale della risoluzione, in cui si chiede di passare
senza indugio all'affidamento di un incarico ad uno studio da
definire, capace nel settore e che possa individuare una, due, tre
soluzioni, non sta a noi giudicare, perché non siamo dei tecnici,
che vadano nella direzione che ho descritto. È un punto doveroso
che la nostra comunità deve porsi come elemento primario per lo
sviluppo e il rilancio non solo turistico, ma economico della
nostra regione. Per questo ringrazio tutti i componenti della
maggioranza, ma mi auguro che anche i componenti dell'opposizione
possano ragionare sulla necessità e sulla sfida che ci attende su
tale terreno e vi ringrazio per l'attenzione.
Presidente
- La parola al Vicepresidente Chatrian.
Chatrian (ALPE)
- Grazie Presidente. Qualche
considerazione, poi altri colleghi del gruppo ALPE interverranno
sull'argomento così importante che ha fatto parlare quest'aula da
30 anni a questa parte. Sono trascorsi due anni dal 29 luglio 2009,
quando il Presidente Rollandin e l'Assessore Marguerettaz
presentarono in quest'aula una risoluzione finalizzata alla
chiusura definitiva della tranvia Cogne-Eaux Froides-Plan Praz,
risoluzione poi ritirata con queste motivazioni:
"Etant donné
que certains approfondissements ont été demandés et donc il y a
aussi l'exigence d'avoir la possibilité de travailler comme
commission, je crois qu'on retient important de renvoyer le tout à
la reprise des travaux en automne"
. Voglio associarmi ai
ringraziamenti e ringraziare il Presidente Empereur per la sua
disponibilità in IV Commissione, non solo su questo dossier, ma
anche sul dossier che affronteremo più avanti: quello della
petizione sulla linea ferroviaria Aosta-Torino, proprio per la
disponibilità nei confronti di richieste che sovente come
Consiglieri di minoranza avanziamo in sede di commissione.
Sono passati 30 anni da quando l'Amministrazione regionale
scelse di riqualificare e riutilizzare la galleria e la vecchia
ferrovia mineraria fra Cogne e Acque Fredde nell'ottica di un
collegamento misto con la telecabina Aosta-Pila. L'idea iniziale
era buona per vari motivi: da un lato, dava a Cogne un collegamento
di riserva con il resto della Valle in caso di chiusura
dell'accesso stradale; dall'altro, l'investimento avrebbe permesso
il riutilizzo della vecchia linea ferroviaria in un contesto di
valorizzazione di un patrimonio storico minerario di enorme valore.
Come è stato detto prima dal Presidente del Consiglio, i gruppi
ALPE e PD hanno presentato una risoluzione che va nell'ottica di
non solo mantenere e valorizzare...ma soprattutto valorizzare per
il futuro, con l'obiettivo di acquisire in seno alla Regione il
sito minerario di Cogne e di recuperarlo a scopo museale.
Sicuramente più di qualcosa non ha funzionato, sicuramente il
dossier sul trenino di Cogne, dal punto di vista amministrativo e
procedurale, urla vendetta - è stato detto più volte in quest'aula
in questi ultimi anni -, nonostante l'impegno del Comune di Cogne a
non demordere mai, o quasi mai. Un punto interrogativo: la politica
regionale cosa ha fatto in questi 30 anni? Probabilmente la
politica doveva essere più attenta, più performante, doveva da
subito pressare, controllare, entrare più in dettaglio, per dirla
in parole povere, forse metterci più energie a tutti i livelli, ma
questo è passato, anche se dagli errori del passato molto sovente
c'è da imparare. Per quest'opera sono stati spesi circa 30.000.000
di euro, sono state discusse e approvate tante delibere in questi
anni sulla questione, tanti sono stati gli interventi con legge
finanziaria a copertura, ma torniamo ad oggi. Il trenino purtroppo
non è mai partito; nel febbraio 2008 la "Giunta Caveri" ha nominato
una commissione di valutazione, che sarà incaricata di approfondire
le criticità e le problematiche relative alla tranvia. Gli scenari
e le criticità vengono dunque messe nero su bianco e vengono
ipotizzate alternative di vario genere, che non voglio neanche
citare, addirittura si è arrivati ad immaginare un collegamento
stradale.
Ritirata la risoluzione in aula, la IV Commissione ha iniziato
il suo iter di audizioni mettendo a confronto dati di ogni genere e
cifre varie e nel frattempo si sono svolte le elezioni comunali sia
a Cogne, sia a Gressan. Dico questo perché le nuove Amministrazioni
hanno proposto ipotesi diverse dalle precedenti, indirizzando -
forse a maggioranza, forse neanche tutta la maggioranza, parlo dei
Consigli comunali - la loro preferenza verso la riconversione e
dunque lo smantellamento del collegamento ferroviario tra le due
località. I primi cittadini neoeletti si sono detti dispiaciuti in
prima battuta, ma favorevoli ad utilizzare e riconvertire parte del
tracciato. Le nuove Amministrazioni hanno proposto il riutilizzo
del tratto ferroviario come fondo stradale o, nel caso di Cogne,
l'Amministrazione comunale ha ipotizzato lo smantellamento dei
binari e dell'attuale sedime ferroviario e la realizzazione di una
pista ciclabile sullo stesso tracciato per una lunghezza di circa
3.000 metri, di cui 900 in galleria. Per quanto riguarda la
stazione di arrivo del trenino di Cogne, il Comune vi ha immaginato
l'insediamento della centrale unica del soccorso, carabinieri, sede
dei vigili del fuoco, Protezione civile, 118, ambulanza. Le due
Amministrazioni hanno pensato bene di mettere sul tavolo proposte
concrete, partendo dal presupposto molto chiaro che probabilmente
il Governo regionale aveva già deciso di chiudere. Voilà i due anni
di incontri, voilà le valutazioni che sono state fatte, i colloqui,
le ricerche di soluzioni per le due nuove Amministrazioni, per il
confezionamento del "pacco", che a sorpresa con il vecchio progetto
- a questo punto non più sorpresa - si chiude e le Amministrazioni
potranno fare qualche piccolo investimento, qualche strada, qualche
operazione immobiliare, ma la soluzione finale è una sola: si
chiude!
Altro che riduzione dei costi! Nella relazione della IV
Commissione, votata a maggioranza, troviamo la soluzione: nel corso
delle audizioni, sono emerse delle considerazioni e delle proposte
in merito ad un altro tipo di collegamento, quello funiviario, che
parrebbe essere oggi più adatto alle esigenze turistiche. Da come
ho potuto capire dal collega Zucchi, vi è l'intenzione della
maggioranza di approfondire il discorso del collegamento
funiviario.
Se l'idea di 30 anni fa era buona, ci domandiamo se rimane
valido un eventuale recupero a fini turistici delle aree minerarie
come offerta turistica culturale per Cogne? Lo lasciamo come punto
interrogativo. L'offerta di un viaggio storico Aosta-Cogne, miniere
e un contesto museale possono avere ancora senso nel momento in cui
la politica sceglie di chiudere definitivamente il collegamento
ferroviario Pila-Cogne? Ha senso smantellare tutto e guardare
esclusivamente ad un riutilizzo forse casereccio? In Svizzera, in
Alto Adige, in Lombardia, intorno alle miniere sono stati
realizzati complessi museali che ogni anno ricevono migliaia di
visitatori. Questo collegamento ha un senso se si decide di
acquisire le miniere da Fintecna, o si tenta la strada del
trasferimento della concessione, con relativi oneri di bonifica e
messa in sicurezza del sito, ciò che permetterebbe di creare un
percorso turistico culturale della memoria sulla vita in miniera.
Del resto l'Amministrazione regionale nel 2006-2007 si è già
premurata di commissionare a Finaosta uno studio di fattibilità sul
recupero e la valorizzazione delle aree minerarie, l'area è vasta e
molto interessante e lo studio ne mette in rilievo le tante
potenzialità, oltre ad evidenziarne le criticità e i punti di
debolezza. Il riferimento è alla Liguria, a Torino, a Brescia e a
Bolzano. Il patrimonio che abbiamo è unico, autentico e gli
interventi possono essere portati a termine in diverse fasi,
occorre però una buona pianificazione ben integrata in un contesto
a valenza regionale. Ci sono già stime, analisi, costi di gestione,
ricadute, tempi contestualizzati e armonizzati; ciò che manca è la
volontà di entrare nel merito e compiere una scelta, o la scelta è
diversa. Il nodo, a nostro avviso, è tutto qui: se ci si vuole
limitare semplicemente al collegamento funiviario fra le due
località, allora ha un senso "mettere una pietra sul passato" e
chiudere tutto ciò che è stato fatto finora; se si vuole invece
contestualizzare il collegamento ferroviario in un ampio programma
di valorizzazione del turismo museale, culturale e minerario,
occorre compiere uno sforzo supplementare.
È solo una questione di volontà, di capacità organizzativa, di
programmazione del domani, quanto meno poniamoci ancora una volta
la domanda: ha senso deviare il dibattito sul collegamento
funiviario oggi, sì o no? Mi pongo questa domanda e me ne pongo
un'altra importante: è un'alternativa credibile per Cogne, si
identifica con l'immagine della bella località valdostana?
Tecnicamente si può fare? Sicuramente sì, ma qual è il sacrificio
ambientale, quali sono i costi non solo ambientali, ma economici e
di risorse comunque pubbliche? È sempre una questione di volontà
politica e non assolutamente ideologica, come qualcuno vorrebbe far
trapelare. "Mettiamo in pista" questo collegamento ferroviario e
parallelamente si cerchi di dare corso - volontà politica... - al
recupero a fini turistici delle aree minerarie di Cogne.
Grazie.
Presidente
- La parola al Consigliere Comé.
Comé (SA-UdC-VdA)
- Grazie Presidente. Il collegamento
Pila-Cogne è stata una delle vicende fra le più lunghe e le più
complesse che la nostra Regione abbia affrontato in ben 30 anni,
sostenendo una spesa di 30.000.000 di euro senza ottenere purtroppo
nessun risultato. Era il 1979 quando i Sindaci di Cogne e di
Gressan si dichiaravano entusiasti per la proposta di utilizzare la
galleria Cogne-Eaux Froides, galleria che era stata chiusa in
quell'anno, ma che era stata utilizzata per anni dalla miniera di
Cogne per trasportare ad Aosta il ferro per la sua lavorazione.
Nasce quindi l'idea della tranvia, alla base della quale vi erano
due motivazioni forti: la prima consisteva nella volontà di evitare
alla comunità di Cogne periodi di isolamento causati da frane e
slavine; la seconda di realizzare una nuova sinergia dal punto di
vista turistico fra le due già affermate stazioni invernali che,
unendo le rispettive forze, avrebbero aumentato il prodotto
turistico complessivo. Certamente è sotto gli occhi di tutti che
dal 1980 ad oggi la Regione si è impegnata con interventi
costosissimi, spendendo milioni di euro per costruire gallerie,
paravalanghe sulla strada statale n. 47 per poter garantire la
percorribilità e l'accessibilità agli abitanti di Cogne e ai suoi
turisti nell'arco dell'intero anno. Possiamo pertanto sostenere che
oggi la prima motivazione che aveva spinto i Sindaci a dire di "sì"
alla tranvia è superata. Oggi quindi la nostra attenzione si
focalizza sulla realizzazione di un collegamento fra le due
stazioni turistiche, per creare reciprocamente nuove opportunità
che completino le rispettive offerte ai turisti, ossia riuscire a
colmare la carenza di piste di discesa per alcuni e quella da fondo
per altre stazioni. Oggi sentiamo e leggiamo anche sui giornali che
fra le più probabili soluzioni si prospetta anche la funivia; noi
di Stella Alpina non possiamo che compiacerci con chi dopo circa 20
anni si sta allineando alle nostre dichiarazioni e alle nostre
posizioni. Certamente allora eravamo da soli e un po' derisi;
forse, ci fosse stato più sostegno e condivisione, l'opera sarebbe
stata stoppata da anni. Voglio in effetti riprendere le numerose
iniziative che noi abbiamo iniziato nel 1993, con cui chiedevamo
all'allora Assessore Riccarand di prendere in grande considerazione
la possibilità di un collegamento funiviario e di abbandonare il
trenino. Nel 1998 nel nostro programma elettorale avevamo
presentato un punto, dove si parlava di collegamento funiviario fra
Pila e Cogne. Vorrei solo rileggervi molto brevemente una delle
iniziative del nostro gruppo nel 1999, vi leggo il passaggio così
come è stato citato in Consiglio:
"qui si rischia fra 4 o 5 anni
di costruire un muro al tunnel di Cogne e un muro in quello di
Acque Fredde e dopo aver speso 50.000.000.000 di vecchie lire.
Siamo fortemente preoccupati anche per i futuri elevati costi di
gestione"
e nel 2008 abbiamo fatto presente la necessità di
riesaminare il discorso della funivia, da noi sempre sostenuta.
Veniamo a noi: oggi non possiamo che prendere con grande
positività...ci rifacciamo alle considerazioni finali elaborate
dalla commissione competente, anche a seguito delle valutazioni
predisposte dalla società incaricata e che sono state illustrate
molto bene da parte del collega Empereur.
Noi quindi sulla risoluzione che oggi viene presentata e che è
sottoposta all'attenzione del Consiglio non possiamo che esprimere
la nostra totale adesione: il fatto di rinunciare al completamento
della tranvia intercomunale Cogne-Eaux Froides-Plan Praz, di
effettuare...il secondo e il terzo punto, ovvero definire, di
concerto con gli enti locali, le misure necessarie per la
valorizzazione, il riutilizzo e la riconversione
dell'infrastruttura e degli immobili.
Vorrei qui rivolgermi con particolare attenzione all'Assessore,
al quarto punto si dice:
"approfondire con gli enti locali
interessati le proposte per la realizzazione di un collegamento fra
i comprensori di Pila e di Cogne, attraverso la predisposizione di
uno studio che
- e voglio sottolineare questo passaggio -
partendo dai dati e dai documenti esistenti..."
, perché
l'Assessore sicuramente è a conoscenza, ma qui di studi ne sono
stati fatti. Ricordo che nel 1994 è partito il primo studio fatto
dalla società Pila insieme agli operatori turistici di Cogne,
addirittura con questo studio si era arrivati a fare i rilievi ed
era stato picchettato il percorso! Nel 1996, come è stato detto dal
collega Empereur, c'è stato lo studio predisposto su incarico del
Consiglio comunale di Cogne, affidato al professor Janin:
"Le
développement du tourisme hivernal à Cogne"
, in cui si
concludeva che il collegamento funiviario, relativamente alla
stazione invernale, era la soluzione da adottare. Nel 1997 - ultimo
studio di cui sono a conoscenza, ma sicuramente l'Assessore ne avrà
molta più di me - era stato dato incarico all'ingegner Bonini per
una relazione sulla fattibilità della realizzazione di un impianto
funiviario a Cogne al di sotto dell'elettrodotto Superphoenix. Io
direi, prima di incaricare tecnici e supertecnici, partiamo
effettivamente da questi studi e analizziamo con grande attenzione
quello che già sia i cittadini di Cogne, sia alcuni tecnici di
Cogne e la società Pila avevano e hanno già elaborato.
In conclusione permettetemi di fare una semplice battuta sulla
risoluzione presentata dal gruppo ALPE, proprio per la posizione
che abbiamo sempre assunto: errare è umano, ma perseverare è
diabolico!
Presidente
- La parola al Consigliere Tibaldi.
Tibaldi (PdL)
- Grazie Presidente. Mi permetto di fare
qualche considerazione anch'io in merito ad una questione, che, se
è giusto guardarla in termini prospettici come è stato anticipato
dal collega Zucchi, credo sia altrettanto giusto non dimenticare
che ha comportato un dispendio di tempi e di energie sotto tutti i
profili, in un passato che è recente, ma che ha una sua dimensione,
una sua spazialità notevole. È stato ricordato che nel 1979 e nel
1980 si era agli albori delle idee di sviluppare un progetto che
collegasse Pila e Cogne, nel 1985 si ha una prima deliberazione
della Giunta regionale per affidare uno studio di fattibilità.
Ironia della sorte, quella Giunta era presieduta dallo stesso
Presidente che oggi, con un'altra Giunta, dovrà ricondurre il
progetto alla sepoltura, o alla riconversione se vogliamo, ossia
alla rinuncia di un completamento di un'iniziativa che era stata
fortemente caldeggiata. Questo sostegno nei confronti del trenino
Cogne-Pila è stato per anni il
leitmotiv
di Amministrazioni
regionali e di maggioranze che hanno sostenuto le medesime e che
"prendevano a schiaffi" letteralmente chi osava avere pensieri
diversi. Ho fatto una rassegna delle diverse iniziative effettuate
all'epoca da Forza Italia e da CdL poi. Non vogliamo dire: "lo
avevamo detto", ma avevamo espresso scetticismi e perplessità a più
riprese con il collega Lattanzi, che forse per primo, essendo
particolarmente vicino a quella comunità, aveva manifestato
determinate perplessità, ma lo stesso anch'io e il collega Frassy,
che componevamo il gruppo.
La prima cosa che vorrei dire è che, se la relazione fatta dal
Presidente Empereur è stata una relazione che ha ripercorso le
tappe di una vicenda, puntualizzando più o meno oggettivamente le
varie audizioni e le questioni affrontate in commissione, con
questa risoluzione c'è perlomeno il riconoscimento di un'azione
politica svolta dal centro-destra non solo dal 2008, ma anche nel
passato...viene in qualche maniera confermata. Non può che farmi
piacere il fatto di leggere che si rinuncia al completamento di
quello che fin dall'inizio avevamo decretato essere un probabile
fallimento, non solo in termini di investimenti strutturali e
infrastrutturali, ma anche in termini gestionali, perché, se ben vi
ricordate, nel 1999 venne votata una legge da questo Consiglio dove
si stimava una perdita annua secca di 1.500.000.000 di vecchie
lire. Non solo quindi i costi di investimento non sarebbero mai
stati ammortizzati - e, essendo un'opera pubblica, ci poteva anche
stare -, ma addirittura la gestione era perennemente in rosso.
Evito di riprendere i commenti fra la nostra parte politica e
altre parti politiche che rispondevano per cercare di sostenere
l'insostenibile. Se noi siamo stati insistenti, qualcun altro è
stato recidivo e oggi la risoluzione che i quattro Capigruppo di
maggioranza propongono perlomeno pone un punto fermo: pone il punto
fermo del riconoscimento - mi consenta collega Empereur - di una
sconfitta, ma non solamente tecnica, anche politica. Se è vero che
ci sono state delle difficoltà, delle complessità fin dallo studio
geologico, fin dal momento in cui sono stati affidati i primi
incarichi progettuali, fin dal momento in cui c'è stato il
fallimento delle ditte, i vagoncini che non funzionavano o non
erano adatti, eccetera, è altrettanto vero che tutte le componenti
tecniche ed esecutive che sono intervenute in questo processo hanno
ricevuto degli impulsi politici: dalla scelta del progettista alla
continuazione dei lavori suddivisi in 11 lotti ci sono sempre stati
degli impulsi politici che "schiacciavano il pulsante" e dicevano:
"sì, si va avanti"
. Il trenino era diventato un punto fermo
di orgoglio per qualcuno ed era assolutamente irrinunciabile e
sarebbe stato imbarazzante rinunciarci.
Respingo allora al mittente, collega Fontana, certe
dichiarazioni, quando lei dice:
"nessuno di noi è esente da una
verifica di responsabilità"
. Io e i miei colleghi siamo
completamente esenti dalla responsabilità politica in questa
materia, perché non abbiamo mai votato alcun finanziamento parziale
di tale opera, l'abbiamo contestata, perché ne eravamo perplessi e
scettici fin dall'inizio, perché nella nostra conoscenza generale
della vicenda avevamo acquisito informazioni sufficienti per capire
che questo era un buco non solo topografico, ma soprattutto
finanziario! Non ci va bene allora essere coinvolti in questa
responsabilità politica e non ci sentiamo assolutamente coinvolti,
però mi piacerebbe - lo dico a titolo personale - che le
responsabilità non fossero comodamente ascritte alla componente
tecnica, perché è comodo scaricarle su una componente tecnica! I
tecnici in fondo sono degli interpreti delle volontà politiche. Mi
piacerebbe oggi che qualcuno dicesse: "sì, forse abbiamo
sbagliato"; questo, secondo me, sarebbe un passaggio importante,
perché non sarebbe un atto di vergogna, ma un atto di coraggio! Se
oggi la "Giunta Rollandin" dicesse: "rinunciamo", sarebbe un atto
di coraggio, Presidente, che io apprezzerei e lo apprezzerebbe
anche il nostro gruppo...ma non disconosciamo e non ignoriamo gli
errori che sono stati fatti negli anni precedenti perché si voleva
andare avanti in tale direzione!
Aggiungo un'altra considerazione. Questa risoluzione è ampia, è
generale, dà una vasta possibilità di azione alla Giunta regionale
e, in particolare, a coloro che saranno demandati a darne
applicazione sul campo. Va bene allora la rinuncia al completamento
della tranvia; va bene l'effettuazione dell'alienazione dei beni e
delle strutture convenientemente collocabili sul mercato; va bene
definire, di concerto con gli enti locali interessati, le misure
per valorizzare il territorio e riconvertire ad altro uso le
infrastrutture e gli immobili di Plan Praz e Eaux Froides; va anche
bene
"approfondire con gli enti locali interessati
-
riprendo il passaggio che ha citato il collega Comé -
le
proposte per la realizzazione di un collegamento fra i comprensori
di Pila e Cogne.."
, però ci piacerebbe capire in quale
direzione vogliamo approfondire questi studi, in quale direzione
verrà messo a fuoco l'obiettivo che vogliamo traguardare. Si parla
di funicolare, si parlava di funivia, si parlava anche di strada
carrozzabile normale con spese che lievitavano a centinaia di
milioni, mi piacerebbe anche qui sentire da chi in questo momento
ha il timone nelle mani qualche cenno in più sulla direzione in cui
si intende andare, perché nel 1985 ci fu molto entusiasmo - ed era
anche legittimo avere entusiasmo su un progetto che aveva le
caratteristiche per essere, senza conoscerne ancora le difficoltà,
idealizzato e coltivato -, ma oggi, dopo 30 anni e dopo 30.000.000
di euro, è opportuno riflettere tenendo i piedi ben fermi per
terra. Sarebbe infatti drammatico ripetere l'errore, o ripetere un
percorso che è stato molto costoso in termini di tempo e
soprattutto di energie finanziarie, che non dimentichiamolo sono
risorse finanziarie pubbliche. Non a caso la Corte dei Conti con la
sua Procura ha "acceso una lampadina" e ha fatto capire a qualcuno
che ha delle responsabilità decisamente più elevate delle mie, che
c'è il rischio di completare un'opera inutilizzabile, quindi questa
"illuminazione" non può essere ignorata, anche perché le
responsabilità politiche sono responsabilità amministrative e
provocano danni erariali. Mi verrebbe da dire che, oltre al danno
erariale, c'è anche il danno politico, il quale però viene valutato
su scala elettorale e non mi sembra che la popolazione valdostana
l'abbia particolarmente valutato da questo punto di vista o,
meglio, il trenino Cogne-Pila è stato un episodio che è stato ben
utilizzato in termini di propaganda, ma sono altrettanto convinto
che verrà facilmente dimenticato come esperienza negativa. È
purtroppo una conferma di un fallimento, un fallimento del tipo di
quelli che si vedono nel sud d'Italia, quando gli ospedali non
vengono conclusi, le strade vengono lasciate a metà con i piloni di
un viadotto che non vengono terminati. È una pagina da chiudere e
da dimenticare non come esperienza, ma sicuramente da chiudere come
ipotesi da non ripercorrere. Nel dichiarare il voto favorevole nei
confronti della risoluzione che è stata condivisa dalla
maggioranza, quindi mi auguro di avere qualche risposta in più alle
semplici domande che ho posto in questo intervento.
Presidente
- La parola alla Consigliera Patrizia
Morelli.
Morelli (ALPE)
- Merci M. le Président, la première
délibération concernant la voie ferrée minéraire Cogne-Pila, comme
a déjà été cité par de nombreux collègues, remonte à 1980: la n°
2591 du 23 mai, il y a 31 ans. Le Président s'en souvient sûrement,
il était à l'époque un brillant Assesseur. Entre autres je vous
raconte brièvement un fait qui m'est arrivé: j'ai demandé de
pouvoir visionner cette délibération, mais, à cause de quelques
signatures manquées, je n'ai pas pu l'avoir. Les délibérations
actuelles sont toutes disponibles sur le site, une délibération de
1980 ne peut être disponible qu'à travers toute une série de
demandes officielles envoyées par connaissance à tous les
Présidents.
Les mines de Cogne venaient d'être fermées l'année d'avant, le
23 mars 1979, pour les gens de Cogne c'était la fin d'une époque
qui a profondément influencé l'identité sociale, économique et même
culturelle de cette petite et fière communauté, au point que pour
certains
"cognein"
- ceux qui ont vécu directement le
travail de la mine, mais même ceux qui l'on ont vécu indirectement
et assistaient au passage de ces longs trains qui transportaient
les minéraux - la possibilité de voir revivre ce moyen de transport
a représenté un rêve. Quelqu'un pourra observer que c'est un rêve
qui a coûté et coûtera encore cher et qui peut-être ne sera jamais
réalisé, mais combien pèsent les rêves dans l'histoire de
l'humanité? Combien de sacrifices est-on disposés à faire pour
réaliser un rêve? La question qu'il faut se poser 31 ans après
cette première délibération est la suivante: ce rêve a-t-il encore
un sens? L'idée de transformer la vieille ligne ferroviaire
Cogne-Eaux Froides dans un parcours touristique et culturel inséré
dans un parc minier est-elle encore valable, ou faut-il se résigner
et abandonner le projet, en adhérant à cette sorte de braderie où
l'on liquide tout et où l'on récupère au moins en partie l'argent
dépensé? Car le rêve du train Cogne-Pila peut aussi être lu comme
un cauchemar qui a duré 30 ans et qui constitue pour la Région,
dans laquelle nous nous identifions tous, majorité et minorité, un
exemple d'incapacité administrative, une somme de circonstances
négatives, d'entraves, mais aussi d'erreurs et d'inefficacité, que
nous avons tous la tentation d'effacer pour ne plus y penser. C'est
à cause du train de Cogne qu'une région comme la nôtre, qui
jouissait et jouit normalement d'une certaine honorabilité, d'une
certaine appréciation dans la gestion de la chose publique, a vu
une tache se produire à la blancheur de son manteau. Nous savons
qu'elle n'est peut-être pas la seule, mais c'est à cause de ce
train que la Vallée d'Aoste a été citée, à tort ou à raison, dans
les médias comme une région non dispensée d'un mal qui semblerait
affliger surtout les régions du sud, comme le disait le collègue
Tibaldi. Ce train est devenu à l'extérieur l'emblème du gaspillage
public valdôtain, de ce fait découle la tentation assez généralisée
de clore définitivement la partie, mais serait-ce une sage
décision? Ne finirait-on pas par ajouter un énième gaspillage au
gaspillage passé? Car l'idée de réutiliser la vieille voie ferrée
s'insère encore pleinement dans un contexte de valorisation d'un
patrimoine historique, industriel et minier de portée énorme,
internationale, à même de constituer une attraction qui conjugue
l'archéologie industrielle avec la beauté environnementale du site;
à même d'avoir une retombée positive sur toute la Vallée d'Aoste,
non seulement sur la communauté de Cogne, outre à représenter une
offre supplémentaire pour le tourisme de Cogne en particulier à
travers la mise en communication avec le domaine skiable de Pila et
à garantir une voie de secours en cas d'inaccessibilité survenue de
la route.
J'ai lu avec beaucoup d'intérêt des dossiers qui nous ont été
fournis, en particulier les propositions de l'Administration
actuelle de Cogne, qui vont dans le sens de la réutilisation
raisonnable du patrimoine à des fins différentes et j'ai apprécié
l'effort qui a été fait, mais je considère cet effort, ce choix
trop limité et complètement antithétique par rapport aux choix qui
ont été opérés par d'autres peuples de montagne ayant des mêmes
caractéristiques, ce qui a déjà été cité par les collègues qui
m'ont précédée: je pense à la Suisse, au Tyrol du sud, des Pays à
prendre en exemple pour la revalorisation des petites lignes
ferroviaires et des mines à des fins touristiques. Réfléchissons,
n'allons pas compromettre à tout jamais une opportunité de
développement futur, qui en même temps met en valeur des éléments
identitaires qui ne sont pas secondaires d'après moi et qui
devraient être considérés à juste titre importants pour une région
ayant l'histoire et l'autonomie de la Vallée d'Aoste et de la
communauté de Cogne aussi. Pour s'en rendre compte, il suffirait de
lire les témoignages rendus par les
"cognein"
dans les
nombreux ouvrages consacrés à la mine et au train. La valorisation
de cet aspect identitaire historique aurait des retombées positives
sur l'offre touristique de la Vallée d'Aoste toute entière et donc
en ce sens nous croyons qu'il soit nécessaire un effort
supplémentaire pour rendre enfin utilisable la ligne dans le
contexte d'un parc d'archéologie industrielle.
Président
- La parole au Conseiller Donzel.
Donzel (PD)
- Egregio Presidente, cari colleghi,
probabilmente non avessi ricevuto in dono un libro abbastanza
particolare che si intitola
Suspension
e che parla del ponte
di Brooklyn, non sarei intervenuto oggi in Consiglio regionale. Uno
potrebbe dire:
"il ponte di Brooklyn...è paragonare l'elefante
alla cimice"
, ma, siccome Zucchi imperterrito cita il caso
Innsbruck - non so se è lei il primo che ha avuto l'idea o io, l'ho
citato più volte anch'io -, ho cambiato citazione. Perché il ponte
di Brooklyn? Perché è un'opera assurda pensata da un immigrato
tedesco - non da un cittadino americano - che, mentre stava
studiando dove realizzare le enormi torri, morì in un incidente; il
figlio poi riprese l'opera del padre, ma dopo due anni di lavoro si
ammalò, diventò paralitico e rischiò di perdere questo lavoro:
dovette seguire i lavori da un appartamento dell'East River e
affidare alla moglie - che non era un ingegnere, né un architetto e
dovette imparare in fretta e furia il linguaggio degli ingegneri e
degli architetti - il compito di portare ogni giorno le indicazioni
di lavoro agli operai, mentre lui da casa con il cannocchiale
seguiva quotidianamente la costruzione del ponte. Insomma un sogno
che diventò realtà grazie ad una forza straordinaria di
volontà...ossia l'uomo può realizzare delle cose impressionanti.
Quando fu costruito, il ponte di Brooklyn era il più grande ponte
che mai fosse stato realizzato al mondo. Come dire...c'è un
potenziale straordinario nell'essere umano: laddove c'è una forza,
una dedizione totale che va al di là delle proprie esigenze
personali, essa può portare l'uomo a realizzare cose
incredibili.
Noi invece a cosa assistiamo? Ad una resa incondizionata, io
ringrazio veramente la collega Fontana, perché, a differenza di
quanto asserito da altri, non ha scaricato colpe su predecessori,
su gente che non c'era - ricordo che la collega Fontana non ha mai
fatto parte di nessuna maggioranza regionale -, ma si è sentita
(come il sottoscritto) corresponsabile di scelte. Qui sembra che
l'Union Valdôtaine non abbia mai governato la Valle d'Aosta, sembra
che i suoi alleati, che si sono risvegliati questa mattina con
dichiarazioni di fuoco sulle ANSA, non sappiano con chi sono
alleati. Scusate, siete alleati con l'Union Valdôtaine e il Sindaco
di Cogne Ruffier era iscritto all'Union Valdôtaine all'epoca, non
so oggi. Chiaramente poi fa comodo dire che tutta la responsabilità
dell'opera...i Presidenti della Giunta della Valle d'Aosta sono
stati tutti dei comunisti, lo sappiamo, è cosa nota e torniamo al
linguaggio berlusconiano, allo scarica barile. Abbiamo scoperto che
la politica dei Ponzio Pilato è tornata in auge, ovviamente la
maggioranza attuale non sa nulla di questa opera, non ne ha mai
voluto sapere nulla, aveva le idee chiare fin da subito. Magari c'è
qualcuno che è seduto sugli scranni di questa Giunta da tempo
immemorabile, ma fa finta di non sapere niente del trenino di
Cogne, non ci ha mai messo le mani, è tutta roba della sinistra
questa roba... Perché, se va male, è colpa della sinistra, era la
sinistra che sceglieva i tecnici, che decideva di trasformare un
progetto nato per collegare opportunamente due realtà, un progetto
che aveva una sua sensatezza inequivocabile all'epoca in cui fu
fatto...non era assolutamente niente di folle e, se non è stato
realizzato, come ha dimostrato la corretta ricostruzione del
collega Empereur, tanti sono i fattori che hanno contribuito
all'insuccesso di questa opera, ma non perché fosse un'opera non
realizzabile. Hanno fatto il ponte di Brooklyn, non venitemi a dire
che non si può far funzionare il trenino di Cogne! Diciamo che
qualcuno non è stato politicamente e tecnicamente in grado di
trovare le condizioni progettuali e tecniche per farlo funzionare,
ma non venite a dire che è un'opera impossibile da realizzare:
nulla è impossibile, andiamo sulla Luna, facciamo cose
straordinarie! E non è una questione solo di costi: è una questione
anche di scelte che, come si è rivelato in questa corretta
costruzione, alle volte non sono state corrette sia per parte
politica, sia per parte tecnica.
Lungi quindi da parte nostra di fare come Ponzio Pilato e dire
che non c'entriamo niente, anzi assisto con tristezza a questo
ennesimo teatrino della politica che arriva nella Lampedusa
valdostana a promettere immediatamente un'altra grande opera in
sostituzione di quella che viene sotterrata con un po' di terra:
"si scava una buca, mettiamoci un po' di terra davanti al trenino
di Cogne, non è mai esistito...". Il trenino di Cogne invece è
esistito, sarà che ne sono legato anche dal punto di vista
affettivo, perché mi ricordo, ragazzino, avevo 7-8 anni, ho passato
degli splendidi Natali nella casetta di Acque Fredde, dove c'era
questo trenino straordinario che funzionava. Noi bambini piccoli
eravamo affascinati da questo trenino, che riusciva a funzionare
allora e che oggi, con le moderne tecnologie, non siamo in grado di
mettere in opera. È una cosa piuttosto triste, ma, sull'esempio del
grande maestro Berlusconi, si arriva a Lampedusa:
"campi da
golf, avanti...costruiamo"
, eccetera, noi diciamo:
"cognein,
state tranquilli, sparisce il trenino, ma ecco qua: c'è una funivia
che vi porterà di qua e di là da Pila
- naturalmente in una
giornata come oggi chissà come funziona quella funivia... -
sarà
un collegamento sicuro, costante
- eccetera
-
con
l'altra stazione sciistica"
. Naturalmente architetti e
ingegneri di tutto il mondo unitevi che la Valle d'Aosta è pronta a
consegnarvi l'ennesimo progetto da costruire! Visto che siamo
un'epoca in cui bisogna risparmiare soldi, andiamo anche a tirare
via i binari prima, perché non ci basta dire che non facciamo più
funzionare il trenino, ma gli tiriamo pure via i binari che abbiamo
messo, tanto non costa nulla, quindi tiriamoli via...quelli per
tirare via i binari sono soldi di chi? Non è che lasciamo lì, pure
tiriamo via! C'è una casetta? Ma ci sono sicuramente i vigili del
fuoco, Protezione civile, carabinieri, c'è sempre qualcuno da
ospitare...una pro loco, o quant'altro da mettere in un edificio
pubblico, e i costi di gestione quelli non li contiamo! Questo è
l'atteggiamento classico della politica che c'è oggigiorno, quando
c'è un problema, invece di assumersi le responsabilità, si scarica
su chi è numericamente minoritario in un'assemblea; si dice:
"quelli sono minori di numero, noi siamo più forti, facciamo la
voce del padrone e diciamo: "guardi che è colpa loro se il treno
non funziona, è colpa di Donzel!"". Domani leggeremo sul giornale:
"è colpa di Donzel se il trenino di Cogne non ha funzionato, per
fortuna, siamo arrivati noi che adesso costruiamo una funivia!". Ma
stiamo scherzando! In questo momento di difficoltà, di forti
manovre finanziarie che salasseranno, noi andiamo a raccontare di
nuovo favole ai cittadini e soprattutto cancelliamo insieme alla
storia del trenino l'altra grande promessa fatta ai
"cognein"
: quella di sviluppare il sito minerario di
Colonna. Altri colleghi hanno ricordato la straordinarietà di
questo sito, una cosa che ci è invidiata, perché l'archeologia
mineraria è di interesse, lo è anche in Valle d'Aosta, tant'è che
questa Regione ha finanziato il recupero di un sito minerario a
Saint-Marcel e in altri luoghi, quindi stiamo andando a recuperare
delle piccole miniere e non recuperiamo la più grande! Come
dire...andiamo in giro a distribuire qualche denaro in qualche
comunità e la perla dell'archeologia mineraria valdostana la
lasciamo andare, ossia il villaggio di Colonna andrà per la sua
strada, perché adesso è diventata prioritaria una nuova fantasiosa
opera, che permetterà di aiutare ad allargare il tappeto sotto cui
spazzeremo la polvere del trenino. Naturalmente la risposta sarà:
"è tutta colpa dei comunisti!" Quando qualcosa non va, per forza
funziona così! Sarebbe invece il caso di essere un po' più
responsabili; almeno all'inizio, quando si era partiti con i
ragionamenti rispetto a questo delicato problema, l'atteggiamento è
stato molto diverso, poi devo riconoscere al PdL un'accelerazione e
nel finale è spuntata la funivia. Noi dobbiamo discutere di cosa
fare del trenino, tanto, per non parlare di esso, abbiamo "ficcato
dentro" una funivia
ex novo
, tanto per allargare la
discussione...ma il mandato non era riferito alla costruzione di
funivie: era riferito a che fare del trenino. Dal nostro punto di
vista, quindi, questa è davvero una vicenda che si conclude nel
modo più triste possibile, perché i cittadini non capiranno chi è
il responsabile di tale vicenda. Si dirà che è tutta colpa della
minoranza, che non si sa perché ha voluto insistere nel fare
un'opera che invece altri non volevano.
Vorrei ricordare che il tema della sicurezza delle valli
laterali è ad oggi ancora all'ordine del giorno. Io qualche volta
ci sono passato, in 9 anni di lavoro, a Cogne e ho visto gli
straordinari lavori che sono stati fatti sulla strada; va dato atto
alla Regione di aver fatto un lavoro straordinario di messa in
sicurezza della strada di Cogne, ma ricordo che spesso quella
strada è chiusa ancora oggi per valanghe, frane, eccetera, e che i
casi recenti della Valpelline e di Rhêmes rammentano che nessuna
valle può mai essere messa in completa sicurezza. Il concetto di un
collegamento turistico per fruire di impianti sciistici quindi non
è detto che risponda al tema generale del collegamento e della
messa in sicurezza di due realtà. Abbiamo visto spesso le risposte
dell'elicottero come soluzione a tutti i mali di questo mondo; non
apro una discussione enorme, ma vorrei solo dire che il concetto
della strada messa in sicurezza sappiamo quanto conta in Valle
d'Aosta, ma è un concetto difficilmente realizzabile
in toto
per via della natura particolare dell'accesso alle nostre valli. Da
questo punto di vista, quindi non sarei così sicuro che tutti i
problemi siano stati risolti con gli interventi sulla strada di
Cogne.
La tristezza maggiore riguarda il fatto che nella relazione di
maggioranza, in cui si parla di funivia, non viene fatta nessuna
considerazione rispetto al recupero effettivo dell'area mineraria e
dello sviluppo dei siti minerari...che a Cogne vedono la
realizzazione di musei ad hoc, di associazioni ad hoc...ossia
chiuderete queste attività, oppure direte ai cittadini di Cogne:
"guardate, siccome i soldi li diamo al progettista della funivia,
tutto il discorso minerario va a farsi friggere, o perlomeno lo
mettiamo lì per 20 anni?". Bisognerebbe dire con chiarezza tali
cose ai cittadini; quindi tutta questa parte mi sembra non
chiarita. Noi molto modestamente cerchiamo solo di dire che, quando
un'opera è già costata tanto ed è realizzata, prima di sradicarla e
di buttarla in un cestino, bisogna farci forse una riflessione, che
non sia quella affrettata di oggi...si dice: "è tutta colpa della
sinistra al Governo", come se non vi foste accorti che vi siete
alleati con chi ha guidato le Giunte regionali che hanno progettato
e fatto tali opere...ripeto: con un'ottica che più fa emergere
responsabilità politico-tecniche che non rispetto all'idea del
progetto in sé, dal momento che nel mondo vediamo realizzate opere
ben superiori e con costi ragionevoli rispetto a questa. Da tale
punto di vista, quindi, c'è molta delusione rispetto a questo
tentativo di camuffare la questione del trenino di Cogne dietro ad
una nuova grande opera delle tante che vi siete inventate e che
farà il paio con quella del metrò ad Aosta, quelle opere messe lì
per far propaganda e non per dare concretezza a quello che serve ai
cittadini.
Si dà atto che, dalle ore 18,16, assume la presidenza il
Vicepresidente André Lanièce.
Presidente
- La parola al Consigliere Agostino.
Agostino (UV)
- Grazie Presidente. Intervengo solo per
dare una piccola risposta al collega Donzel.
"Decisione
affrettata"
, questo mi ha fatto un po' inalberare, io ho la
nausea a forza di sentir parlare di tale tema! Siamo andati, sono
andato in ginocchio - e qualcuno se lo ricorda che si è fermato a
darmi una mano, ero stato appena operato - dentro a 80 centimetri
di neve! Se questa è una decisione affrettata...assolutamente non
ci sto, perché sono due anni e mezzo che stiamo dietro a tali
conclusioni, quindi mi sembra di poter dire tranquillamente che
questa non è assolutamente una decisione affrettata...
(interruzione del Consigliere Donzel, fuori
microfono)
...ma questa è un'altra cosa...se questa è una decisione
affrettata, cosa ci stiamo qua a fare? Ma veramente a scaldare i
banchi! Noi siamo responsabili e delle decisioni le dobbiamo
prendere, perché questo è il nostro compito di Amministratori del
Governo regionale e non solo su questo. La stessa cosa ho sentito
dire...e parlare di decisione affrettata...un ulteriore confronto
con il Comitato rifiuti...ma sono tre anni! Se qua non prendiamo le
decisioni...è compito del Presidente della Regione, della Giunta,
della maggioranza decidere. Se queste sono cose affrettate, allora
mi sembra veramente di essere qua a scaldare la sedia e basta! Non
mi pare il caso assolutamente, dopo tantissime riunioni,
sopralluoghi e tutto quanto, non condivido queste sue ultime
parole. Solo questo, grazie.
Presidente
- La parola al Consigliere Louvin.
Louvin (ALPE)
- Grazie Presidente. Ho avuto la fortuna di
sedere in quest'aula per la prima volta 23 anni fa e quindi di aver
preso parte ad una quota considerevole di questo lungo periodo di
gestazione, di evoluzione di un'idea, di un progetto, che ha visto
grandi aspettative, grandi entusiasmi da parte principalmente della
comunità di Cogne e intorno alla comunità di Cogne da parte del
resto della regione. Se oggi tagliassimo il nastro, sentiremmo
altri discorsi: la vittoria ha sempre molti padri, le eventuali
sconfitte sono sempre orfane. Vedo disegnarsi con molta chiarezza
questo scenario anche in tale aula, devo dire che prendo per la
prima volta la parola su questo tema in 18 anni di
consiliatura...ma credo di doverlo fare con sincerità e la doverosa
lucidità, senza farci prendere nel gioco delle posizioni, né
nell'irruento giacobinismo di tagliare le teste di chi ha avuto
strane idee, di chi ha coltivato quello che è stato bollato da
parte dei banchi della destra come un fallimento politico, né nelle
dissociazioni di seconda generazione politica, di seconda
generazione familiare, a seconda dei casi che vediamo e sentiamo in
quest'aula. Ritengo che ognuno di noi abbia il diritto oggi di
ragionare nei termini dell'interesse della nostra comunità, senza
farsi necessariamente massacrare su quella che è stata l'opinione
personale del proprio padre, del proprio suocero, che hanno seduto
eventualmente in quest'aula, ed eventualmente riconoscendo, se lo
si ritiene, di avere preso abbagli, di avere commesso errori. Siamo
perché si creda, fino a prova del contrario, nell'onestà di tutti,
nell'onestà personale degli amministratori, nell'onestà personale
dei dirigenti, dei funzionari che hanno accompagnato quest'opera
per decenni, dei tecnici anche, con un'assoluta presunzione di
innocenza, mentre questo non mi pare risuoni molto chiaramente nel
rapporto che è consegnato dalla commissione, nelle conclusioni che
ne sono state tratte. Non chiederemo all'Union Valdôtaine di oggi
di portare il cilicio e la gogna per delle decisioni passate, in
quanto è libera di avere dei ripensamenti, di condurre diversamente
le proprie opinioni in campo amministrativo.
Noi, peraltro, ricordiamo che quest'opera è frutto di una forte
aspettativa della comunità di Cogne, in particolare - e mi piace
che questo nome risuoni almeno una volta in tale dibattito - del
suo grande Sindaco Ruffier, al quale riconosco non solo la
grandissima e da tutti riconosciuta rettitudine morale, ma anche
l'attaccamento ad una certa idea dello sviluppo della propria
comunità dopo la chiusura della miniera, con quello che ha
rappresentato quell'evento storico nello sviluppo della comunità di
Cogne. Certo, ci sono oggi altre generazioni che la possono pensare
in modo diverso, ma riteniamo che l'aver visto due obiettivi
precisi, sui quali mi permetterete di tornare fra qualche minuto:
il
désenclavement
, ossia la possibilità di avere sempre una
via di uscita per quella comunità - ci tornerò, perché il discorso
è stato trattato con una certa superficialità in alcuni interventi
- e la questione del turismo culturale, della vocazione di memoria
storica della comunità di Cogne e dell'economia valdostana nel suo
insieme, che per decenni ha poggiato sulla scelta industriale,
mineraria di Cogne...il voler oggi comunque riportare un po' di
chiarezza su quel progetto originario non crediamo sia di troppo. È
stata una vicenda molto sofferta, perché ho letto anch'io con
attenzione la relazione e ho provato a ricostruirla anch'io dai
documenti ponderosissimi che abbiamo consultato in questi mesi -
parliamo di malloppi non indifferenti che si sono riversati sulle
nostre scrivanie, ma che non hanno preso polvere, ne abbiamo fatto
oggetto di approfondimento -: è stata una vicenda che è stata
condotta nel segno di un'idea della Regione in grado di risolvere
amministrativamente da sola, in prima persona, ogni situazione.
Così si pensava negli anni '70-'80, nella crescita di potenza
dell'Amministrazione regionale, e si è pensato che la realizzazione
di un'opera di questa taglia potesse essere condotta sulla base di
scelte di tecnici capaci...e io sono convinto che lo fossero e lo
siano, che abbiano potuto fare il meglio del loro lavoro...ma
sempre tenendo presente che è stato scelto di fare direttamente da
un'amministrazione pubblica un'opera di questa taglia, che sempre
viene devoluta all'esterno quando assume tali caratteri. Oggi, per
affrontare questioni importanti come quella dell'università, o
quella dell'ospedale, come è stato il caso dell'autoporto o del
Forte di Bard, ci siamo affidati a dei soggetti organizzativi, a
delle società esterne per condurre a buon fine; se alla fine degli
anni '80, primi anni '90, quando si decise la riconversione a scopo
culturale del Forte di Bard, si fosse dato un incarico e si fosse
iniziato ad agire attraverso la lentezza e la difficoltà
dell'amministrazione pubblica, non credo che saremmo oggi ad
inaugurare delle mostre culturali, penso che saremmo in tutt'altro
contesto. È un errore non tenere conto di questo - se vogliamo -
vizio di carattere tecnico-amministrativo, di cui un'intera
generazione politica di classe dirigente della Valle d'Aosta si
deve fare carico, perché così si organizzava l'attività
amministrativa allora e non era questione di un partito o
dell'altro: fra la fine degli anni '70 e i primi anni '80 si
operava per perseguire degli obiettivi considerati strategici.
I tempi poi si sono dilatati, qualcuno ha dimenticato che, fra
le più grandi difficoltà che ci sono state e sono state affrontate
in questo contesto, ci sono state delle pastoie burocratiche legate
alle autorizzazioni ministeriali, ai pareri, ai nulla osta che sono
stati un'autentica via crucis per chi ha condotto sia
nell'amministrazione che sul lato tecnico questa vicenda. Peccato
che lo si dimentichi, perché il centralismo amministrativo di
allora ha condotto a determinate difficoltà di interpretazione su
come si potevano realizzare determinate opere e io vorrei
ricordarlo, perché non se ne trova traccia nella relazione che il
Presidente Empereur ha illustrato al Consiglio, ossia che questa
competenza amministrativa da un anno è in transito verso la
Regione. Nel decreto n. 194/2010, la norma di attuazione in materia
di trasporti, si dice che
"per le tratte ricadenti nel
territorio regionale adibite unicamente a servizi passeggeri in
ambito regionale, locale, urbano e suburbano e funzionalmente
isolate dal resto del sistema ferroviario
- traduco: il trenino
di Cogne...non ce n'è un'altra in tutta la Valle d'Aosta! Credo che
lo ricorderà bene chi ha discusso all'epoca questa norma di
attuazione in seno alla Commissione paritetica -
sono trasferite
alla Regione le funzioni in materia di sicurezza, nel rispetto dei
principi..."
. Questo vuol dire che oggi, diversamente da
allora, c'è un contesto normativo diverso per chiudere le partite e
di questo credo se ne debba tenere opportunamente conto.
Vi sono poi stati gli incidenti di percorso, perché accadono
anche questi e non sempre bisogna crocifiggere qualcuno, perché i
fallimenti - che sono giustamente stati ricordati anche dalle
persone intervenute in audizione in commissione -, succedono e non
sono certamente imputabili né ad un amministratore, né ad un
tecnico: si tratta di vicende esterne che hanno allungato di molto
i tempi di questa opera e, se poi ci saranno delle responsabilità
amministrative, contabili, o altro, chi di dovere se ne occuperà,
se ne sta già occupando in sede di accertamento. I
revirements
, i cambiamenti di orizzonte dell'Amministrazione
sono una moneta molto più corrente di quanto non si possa credere.
Vorrei ricordare che il Teatro Splendor, che, tra l'altro,
rappresenta una vicenda molto complessa e rallentata sul piano
amministrativo, fu acquistato dalla Regione per farne degli uffici.
Cambiare di orizzonte si può, bisogna avere motivazioni,
ragionarle, ma non decidere sull'onda delle emozioni e delle paure,
perché qui abbiamo considerato come ricordano bene i colleghi,
perché se ne parlò due anni fa in quest'aula nello stesso mese di
luglio...quando la Giunta regionale molto rapidamente, anzi il
Presidente e l'Assessore portarono una risoluzione di chiusura
tombale della questione del trenino di Cogne, avevamo l'impressione
che vi fosse una volontà di scaricare una "patata bollente", di
chiudere una partita che non si sapeva come definire diversamente.
Certo erano finiti i tempi della gran cassa su questo tema, ma qui
si trattava di chiudere un'operazione che si era realizzata
finanziariamente - lo sappiamo oggi in base alla discussione in
commissione - per tre quarti, ossia tale opera non è all'inizio,
non siamo in Val Susa dove si stanno aprendo i cantieri: qui siamo
in un contesto totalmente diverso dove l'opera è pressoché finita,
ci sono delle manutenzioni straordinarie, degli interventi
ripristinatori da fare, ma su 30.000.000 spesi si parla di
10-12.000.000 per la chiusura di questa opera e il suo avvio.
Questo perché si abbiano le dimensioni, poi ciascuno è libero di
assumere le proprie decisioni, ma non di creare quella dinamica
emotiva per cui bisogna a tutti i costi disfarsi del problema in
modo brutale. E soprattutto noi non accettiamo che si lavori
ulteriormente sull'equivoco: questo non è mai stato il trenino
della neve, perché adesso sembra che tutto sia collegato al fatto
che tale strumento, che è stato immaginato - ripeto - in funzione
della comunità di Cogne, di un turismo culturale per il ripristino
di quella struttura, non funziona perché non è comodo per gli
sciatori, perché non ne porta abbastanza, perché non siedono in
modo abbastanza comodo nelle carrozze, eccetera: esso è nato con
altra filosofia, allora dimenticarsi questo è un errore ed è un
errore gravissimo credo confrontarne i costi di gestione con la
telecabina Aosta-Pila, ma come si può? Sono due strutture che hanno
una natura e delle finalità totalmente diverse!
Negli emendamenti che state presentando alla finanziaria voi
chiedete di svincolare la Regione dal rapporto di popolazione, dite
che qui siamo un contesto diverso e non è forse questa una
struttura con una sua identità e anche un costo diverso? Vogliamo
confrontare i costi di gestione del Forte di Bard con quelli di
qualche struttura di valenza culturale, come i musei di Firenze o
Venezia? Allora non ne chiudiamo uno, ne chiudiamo tre di Forte di
Bard, perché sono delle realtà totalmente diverse! O si crede in
una certa vocazione...si può decidere poi che sia troppo la spesa,
ma, se ci si crede, non la si confronta arbitrariamente con delle
funzioni che sono totalmente diverse. Sottraiamoci quindi,
colleghi, al sottile ricatto: trenino o funivia? "A questo punto
quasi quasi, visto che ci siamo, mettete sul tavolo qualche
soldino, facciamo la funivia e morta lì per il trenino", ma come,
finita la traversata del deserto, si chiede: "vuoi mangiare o
bere?"! "Vorrei tutte e due". "No, o mangi, o bevi, perché non te
li diamo i soldi per tutti e due". Non è così che si lavora, non è
così che la Regione Valle d'Aosta tratta le sue comunità! O c'è
bisogno della funivia e si farà anch'essa...ma non
aut aut
.
Si va a vedere di cosa c'è bisogno e soprattutto non si lascia
un'opera interrotta con delle motivazioni come queste. Un'attenta
rilettura di tutto il lavoro che è stato fatto, dalla "relazione
Grasso" in poi, ha portato a riconoscere che l'impatto economico
del completamento dell'opera e della sua gestione, o anche solo del
suo utilizzo in via emergenziale è molto minore di quanto non si
fosse paventato all'inizio. Noi poi ci permettiamo, visto che non
siamo noi a tenere i cordoni della borsa, di ricordarvi che i
cordoni a volere e a piacere ogni tanto si allargano, perché quando
c'è qualcosa in ballo che si ritiene meritevole...quest'opera si
sarebbe potuta chiudere già solo con quanto è stato l'aumento dei
costi della funivia del Monte Bianco, l'aumento dei costi che si è
verificato fra un appalto e l'altro! Tale opera si può chiudere già
solo con una quota minima di quello che si stima di dover mettere
per grandi opere che sono in corso di realizzazione, con meno della
metà di quanto si pensa di investire in svincoli stradali, con una
quota di un terzo, un quarto di quello che si pensa di "buttare"
nel metrò della città di Aosta, ma non ci sono più i soldi...no,
qui è uno spreco indecoroso e non si deve fare! Noi crediamo che in
questa discussione si sia portato il discorso troppo in là, non lo
vogliamo seguire, non lo condividiamo in tali termini perché,
quando vuole, la Regione autonoma Valle d'Aosta trova i soldi per
concludere e la grossa vergogna sarebbe, o sarà purtroppo - perché
sappiamo qual è il posizionamento della maggioranza attuale - di
non avere chiuso il cerchio che si poteva e si può chiudere e
quindi "si farà la macelleria".
Guardate, ho trovato di scarsa lungimiranza l'idea adesso di far
balenare alle amministrazioni locali gli interessi di utilizzo
immobiliare localizzati sui due versanti. Certo, capiamo benissimo
che le strutture inutilizzate debbono essere riconvertite, ma
adesso, se avete letto con attenzione il posizionamento delle
amministrazioni, fra quelle della passata legislatura e quelle
dell'attuale legislatura c'è un cambiamento di orizzonte, un
cambiamento di rotta. Adesso "c'è una casa, utilizziamola per
lecite e lodevoli attività di soccorso per i mezzi", eccetera, "c'è
il problema dell'attraversamento della
Renato Rosa
", "c'è il
problema di utilizzare una tratta ferroviaria", "facciamo una pista
ciclabile"... È in questi termini che ragiona la Regione autonoma
Valle d'Aosta, su un'opera che per 30 anni è stata considerata - e,
a nostro modo di vedere, lo è ancora - strategica, ossia ragioniamo
in termini di "frattaglie"? No, non è così che si fa, non lo
condividiamo.
Crediamo che, al di là dell'utilizzo singolo e anche
giustificabile, sia un errore precludere il domani. L'errore
catastrofico è pensare che le cose come le viviamo noi oggi...con
il trend turistico di oggi, quello che porta il collega Zucchi a
dire: "andiamo tutti sui grandi poli turistici: a Courmayeur, a
Cervinia, a Champoluc, il resto della Valle conta poco, voti ce ne
sono pochi, facciamo il grosso del lavoro turistico sulle grandi
località", eccetera, noi su questo non siamo d'accordo. La Valle
d'Aosta è un tutt'uno, è grande nel suo genere a Pontboset come a
Courmayeur, ciascuno ha i suoi diritti, ha la sua vocazione e deve
essere rispettata e, se c'è un'opera con una valenza strategica -
dirò anche il perché -, è proprio questa. Colleghi, con quale
tranquillità d'animo si può venire a dire che, siccome abbiamo
fatto dei lavori importanti - e lo sono stati -, sulla strada
regionale n. 47 a Cogne, ormai la questione è chiusa? Ma dove
viviamo? Nel 2009 la Valgrisenche non è stata chiusa per più di due
mesi? In questo momento il nostro Assessore non è alle prese con
qualche problemino su per Valpelline e non si sta parlando di
tenere chiusa per mesi la statale a Courmayeur? Ma voi credete che
Cogne...io auguro a Cogne di avere un'assoluta...
(interruzione del Consigliere Lattanzi, fuori
microfono)
...no, ma se non ci dicessimo, caro Lattanzi, che la Valle
d'Aosta potrebbe subire altre alluvioni, sapendo che ne ha avute 4
all'anno per 2000 anni...scusate, volevo dire 1 ogni 4 anni
statisticamente...se non lo sapessimo e non lo prevedessimo,
saremmo degli incoscienti! Pensate veramente che non possano
presentarsi problemi di viabilità sulla strada di Cogne? Pensate
veramente quello che c'è scritto nella vostra risoluzione: che in
ogni caso con le moderne tecnologie, due rotazioni di elicottero e
via...il problema di una comunità di 1.000 persone come quella di
Cogne? E noi tiriamo veramente su il muro dai due lati per dire che
questo è finito? Oppure li portiamo su con la funivia e giù con gli
sci qualora dovesse mai succedere qualcosa e li facciamo andare su
di nuovo, perché naturalmente la vita continua... Ma sappiamo cos'è
Cogne? Sappiamo che realtà particolare è stata? Che storicamente
non ha neanche gravitato sul centro Valle, perché gravitava
sull'altro versante delle Alpi, come sa bene chi l'ha vissuta?
Allora in riferimento all'unica valle che ha un doppio
collegamento, noi chiudiamo e via, morta lì...tanto, se succede
qualcosa, ci pensa Air Vallée! No, non è così che pensiamo si possa
chiudere tale vicenda, ci rammarichiamo che altri che in passato
hanno avuto credo convintamente l'idea di essere
custodi
di
una visione prospettiva di civiltà...insomma abbiamo fatto dei
musei a Cogne per questa memoria che deve esserci, questo che è il
pezzo forte: impegnarsi per recuperare turisticamente le
miniere...e io ricordo 10 anni fa autorevolissimi personaggi della
politica italiana chiederci impegno per l'inserimento delle miniere
di Cogne nel patrimonio dell'UNESCO, vero o no?
Potrà essere un'idea altisonante, ma oggi si vuole chiudere per
questo differenziale economico, per riconoscere la fondatezza di
una posizione politica arrembante, come quella che è stata oggi
manifestata, si vuole chiudere una partita come questa. Noi lo
crediamo un passaggio disinvolto, un passaggio non equilibrato e
soprattutto un sacrificio ingiusto per la comunità di Cogne e per
una certa idea della Valle d'Aosta che, a nostro avviso, si
collegava e si collega ancora con tale opera.
Presidente
- Se nessun altro chiede la parola, dichiaro
chiusa la discussione generale.
La parola all'Assessore al turismo, sport, commercio e
trasporti, Marguerettaz.
Marguerettaz (UV)
- Intanto ringrazio vivamente
l'attività attenta e approfondita della IV Commissione e del
Presidente, che ha voluto fare un'azione seria, ha voluto mettere a
disposizione di tutti coloro che fanno parte della commissione e a
coloro che hanno voluto partecipare a questo lavoro tutti gli
elementi per poter valutare. Vi è stata quindi la possibilità di
ascoltare tutte le voci, sicuramente 30 anni di progettazioni, di
lavori, di delibere, di dichiarazioni non sono poca cosa e
immaginare di assumere una decisione senza questo approfondimento
sarebbe stato veramente poco serio. Credo che converrete tutti sul
fatto che anche la risoluzione che è stata predisposta è una
risoluzione che tiene conto in modo equilibrato, ragionevole e
soprattutto senza voler andare a cercare colpevoli e capri
espiatori, ma è un'analisi seria da offrire alla nostra comunità.
Vede Louvin, noi possiamo avere tutti i difetti di questo mondo, ma
ci riteniamo delle persone serie e, quando andiamo a Cogne, non
andiamo per "lisciare il pelo", o per cercare del consenso, andiamo
per confrontarci e le assicuro che siamo accolti sempre molto bene.
Non abbiamo bisogno di
escamotages
per raccogliere del
consenso, non è la nostra ricetta, non so se è la ricetta di tutti.
Oggi andiamo a fare dei ragionamenti, dove dobbiamo tenere conto
della situazione attuale; non stiamo dicendo che 30 anni fa avevamo
degli scellerati, il mondo è cambiato: è cambiata la tecnologia,
sono cambiate le condizioni di sicurezza e probabilmente, se si
fosse realizzato nell'arco di 5-10 anni, oggi non avremmo questo
problema. Vi ricorderete, il dramma del Monte Bianco ha cambiato il
mondo delle gallerie: dall'oggi al domani le gallerie che erano
autorizzate non lo sono più e non è che quelli che avevano
progettato le gallerie prima fossero degli stupidi, sono cambiati i
requisiti di sicurezza. Tale decisione arriva in quest'aula dopo un
confronto e quando sentite le comunità, mi spiace che lei voglia
considerare le comunità così povere, perché lei ha detto:
"avete
fatto balenare..."
, ma cosa abbiamo fatto balenare? Abbiamo
ricevuto delle istanze, sono loro che sono venuti a farci delle
proposte, nessuno ha fatto balenare niente! Le comunità, di fronte
ad un problema, seriamente hanno fatto delle proposte; lei dicendo:
"avete fatto balenare"
dice un falso, non è così, li
offende, perché non è così!
C'è stato un dibattito, c'è stata un'analisi realistica, poi si
può non essere d'accordo, ma è "farina del loro mulino", non c'è
nessuno che è andato a far balenare nulla. Anche rispetto a dei
ragionamenti che lei ha fatto e che sono stati ripresi, non voglio
adesso personalizzare gli interventi, ma l'idea di Colonna e l'idea
del recupero non è una cosa nuova. Anche lì credo sia sufficiente
andare a guardare la documentazione, la collega Morelli ha
tribolato a trovare documenti degli anni '80, ma è sufficiente
andare a vedere la discussione che abbiamo fatto nella precedente
legislatura sul recupero del sito su Colonna e su quelli che
potevano essere i costi e gli investimenti. Il Consiglio regionale
della precedente legislatura ha preso atto, non ha detto "no,
assolutamente", ma ha preso atto di quelli che potevano essere gli
sforzi, di quello che poteva essere un rapporto costi-benefici.
Dopodiché, se lei mi dice che l'UNESCO è pronta a finanziare il
recupero, io sono subito con lei, ma l'UNESCO, soggetto qualificato
che ha tutta la nostra considerazione, non è un soggetto
finanziatore. Quando si dice:
"dobbiamo assicurare un'altra via
di collegamento"
...vada a vedere gli studi, c'è scritto, ma il
costo non è 10.000.000, ma 200.000.000...
(interruzione del Consigliere Louvin, fuori
microfono)
...no, lei non si permetta di dire: "cosa sta dicendo"; lei deve
solo andare a leggere! Non sto affermando che lei deve fare delle
grandi elaborazioni: deve andare a leggere la documentazione che
c'è in commissione! È troppo facile venire qua e fare delle grandi
dichiarazioni, basta andare a leggere; nell'ambito delle dieci
valutazioni che sono state analizzate dai tecnici, ce n'è una che
dice:
"quella che ha una ragionevolezza, un'utilità effettiva è
la strada, 200.000.000"
, quello è scritto! Se parliamo di via
di collegamento, quindi parliamo di questo, non diciamo che con
10.000.000 assicuriamo un collegamento: con 10.000.000 facciamo un
rattoppo, facciamo qualcosa che non ha nessun significato e lo
studio lo dice! Ecco perché noi non veniamo qua a carpire la buona
fede delle persone dicendo:
"guardate..."
E badate bene
nell'ambito della documentazione, io non sono un amante come altri
colleghi delle valutazioni dell'organo di controllo, ma
quest'ultimo esordisce dicendo:
"non è possibile utilizzare
questa infrastruttura senza investimenti sproporzionati"
;
quindi qua non abbiamo neanche bisogno di aspettare valutazioni
ex post
, lo dice già nelle premesse della valutazione.
Louvin e Donzel, abbiate pazienza, capisco che il gioco delle
opposizioni sta sempre nel mettere in discussione, ma, per la stima
che ho nei vostri confronti, evitiamo di fare il gioco delle parti
quando l'universalità della nostra comunità dice che noi dobbiamo
assumere una decisione! Se qualcuno mi dice che i cittadini non
capiscono, se qualche cittadino ha seguito questo dibattito e non
ha capito quello che qualcuno di voi ha detto e quello che avete
scritto (perché qualcuno di voi ha detto:
"non si spende più un
euro, si chiude"
e poi scrivete delle cose diverse); se c'è
qualcuno che non capisce, non capisce quello che dite voi, quindi
non state a guardare gli altri! Noi stiamo facendo una valutazione
onesta, diciamo: c'erano delle condizioni diverse, oggi fatti i
rapporti costi-benefici, il cambio della normativa, le esigenze, si
sta facendo tutto un ragionamento in coda sull'ultima fase di tale
risoluzione.
In quest'ultima frase è scritto
"approfondire"
, non è
scritto altro, non stiamo prendendo in giro nessuno, nessuno ha
fatto balenare delle soluzioni elettorali, c'è scritto:
"approfondire con gli enti locali interessati le proposte per la
realizzazione di un collegamento fra i comprensori di Pila e di
Cogne, attraverso la predisposizione di uno studio che, partendo
dai dati e dai documenti esistenti, sviluppi valutazioni e scenari
aggiornati, coerenti con gli assetti socio-economici turistici
attuali e con l'evoluzione tecnologica avutasi in questi anni nel
settore"
. Nessuno è andato su a dire:
"guardate è successo
questo"
, c'è scritto
"approfondire"
; nel libro di
Brooklyn non c'è il significato di approfondire? Approfondire vuol
dire studiare, verificare, fare un'analisi; non c'è nessuno che è
andato a dire:
"guardate, abbiamo risolto il problema, facciamo
una funicolare"
... Lì studiamo, dopodiché ognuno sarà libero di
dire come la vede, ma approfondire vuol dire questo, così come
abbiamo fatto per Colonna e per gli altri progetti.
Oggi facciamo un cattivo servizio alla nostra comunità dicendo
sempre che la maggioranza fa delle operazioni propagandistiche,
che, anziché spendere a destra, possiamo andare a sinistra, perché
poi l'altro giochino è quello di mettere in competizione gli
investimenti. Siamo riusciti a mettere in competizione la comunità
di Cogne con quella di Courmayeur dicendo che potevamo fare il
trenino di Cogne con l'aumento dell'investimento relativo alle
funivie del Monte Bianco. Ricordo semplicemente che le funivie del
Monte Bianco sono un'operazione con una valenza non solo regionale
e nazionale, ma internazionale, che questa dovrebbe essere
un'operazione dove c'è un grosso cartello all'inizio di
Pont-Saint-Martin con un
countdown
:
"fra x giorni aprirà
la funivia del Monte Bianco"
, questa sì bellezza unica nel
mondo! Ecco la differenza, con dei numeri che possono essere un
traino per tutta l'economia turistica della Valle d'Aosta, ecco
quello che dobbiamo fare e dire che quello è un investimento che ha
avuto un aumento di costi non perché l'Amministrazione regionale lo
ha scelto, ma perché, purtroppo, una cantierizzazione e un appalto
fatto a 3.000 metri hanno dei costi che sono elevati e la
parametrazione fatta prima teneva conto di costi standard, che si
sono rivelati non sufficienti, tanto che l'appalto è andato
deserto. Questo è il ragionamento, ma non lo facciamo solo noi, il
Presidente a Roma si è confrontato e tale operazione del Monte
Bianco è considerata di interesse nazionale, con valutazioni
positive in ambito CIPE. Da questo punto di vista, credo non sia
corretto continuamente fare paragoni, perché fra un po' - sono
veggente -, quando parleremo dell'elettrificazione, cominceranno a
tirare fuori: "ma perché mettere nell'aeroporto, possiamo mettere
nell'elettrificazione", perché questo, perché quest'altro, sempre
cercare di mettere in competizione! Non è un gioco particolarmente
onesto, perché sono argomenti totalmente diversi, su piani
totalmente diversi!
Credo che la maggioranza, partendo dal lavoro della commissione,
abbia predisposto una risoluzione che ci permette di avere delle
certezze e di non sprecare. Qui qualcuno ha parlato degli espropri,
sono quelli che ci consentono - perché sugli espropri stiamo
parlando del tratto nuovo da Acque Fredde a Plan Praz - di
risolvere un problema di collegamento con una frazione, ossia,
nell'ambito di questo argomento, ritengo sia un'azione responsabile
e che i nostri cittadini apprezzeranno molto.
Presidente
- La parola al Presidente della Regione,
Rollandin.
Rollandin (UV)
- Grazie Presidente. È stato evocato
l'inizio di questa avventura, che oggi sottoponiamo all'attenzione
del Consiglio per mettervi la parola fine. La collega Morelli aveva
citato una delibera del maggio 1980, ero allora Assessore alla
sanità e posso dirvi che ero impegnato nella riforma sanitaria, non
ho allora forse visto nei dettagli quello che era l'incarico -
perché di questo si trattava -, perché il tutto nasce nel 1984 con
la presentazione del famoso disegno di legge concernente la
realizzazione del collegamento ferroviario per il trasporto di
persone Cogne-Charemoz. In quella occasione gli attori di allora -
li leggo non in ordine, ma perché è giusto ricordarli - si erano
così espressi: Millet (PC)
"sono d'accordo"
, Maquignaz (ADP)
"concordo"
, Riccarand (Nuova Sinistra)
"anche il nostro
giudizio su questo collegamento ferroviario Cogne-Pila è
favorevole"
, Torrione
"favorevole"
, De Grandis (PRI)
"favorevole"
, Stévenin (UV)
"favorevole"
, Beneforti
(DC)
"favorevole"
, Tonino
"favorevole"
, Aloisi
"favorevole"
e l'Assessore di allora, Borbey, che portava
avanti questo discorso, che adesso non so dove si colloca, credo
abbia degli amici in Consiglio...adesso è difficile la mappatura
tranne per l'Union, dove è abbastanza facile dire quelli che
c'erano e quelli che ci sono...e qualcuno è passato da un'altra
parte...
(interruzione del Consigliere Louvin, fuori
microfono)
...non facciamo commenti su quello che è successo, tenendo conto
di quelle che sono le valutazioni, però l'Assessore Borbey, che si
era lamentato di essere arrivato in ritardo alla discussione, non
si ricordava più i nomi dei progettisti, che erano allora Berthod e
un altro di cui non ricordo il nome...e così iniziò l'avventura
della ferrovia. Ho detto questo perché si è voluto ricordare e
allora ricordiamole le situazioni. Sotto tale profilo, tutti erano
concordi, vorrei ricordare una discussione molto accesa sul dopo
1979, perché il problema era lo choc della chiusura della miniera e
di lì è iniziato...per cui nel 1980 c'era stata questa prima
delibera di incarico per arrivare alla definizione. Questa è la
storia che qualcuno ha detto - correttamente - poteva avere un
esito diverso, ma su questo ci sono state delle sottovalutazioni
sul modo di condurre...delle difficoltà nel riuscire a far capire
che quel tipo di ferrovia, quel tipo di tranvia non poteva
convivere, secondo i Ministeri, con un trasporto di persone e
questo si trova nella documentazione. Ora non sto cercando scuse,
ma quando qualcuno dice:
"si prendono la responsabilità del
fallimento"
...attenzione, all'origine era una situazione che
doveva governarsi...e forse poteva avere un esito diverso se in
quel momento avesse avuto una realizzazione anche diversa. Non
possiamo quindi né scandalizzarci, perché allora è stata presa tale
decisione, né immaginare che erano tutti cretini perché l'avevano
presa. È stata adottata con un'idea, io onestamente oggi non sono
dell'idea di continuare questa esperienza non solo per i soldi che
ci sono da mettere, ma perché è superata come concezione di
trasporto.
Diverso è invece quanto avete detto sulla questione
dell'eventuale utilizzo parziale della miniera. Domenica ero con
l'Assessore Lanièce a Cogne, dove è stato proiettato un filmino di
120 minuti prodotto dai giovani del posto nell'ambito del progetto
MOTO
, dove intervistavano gli ex minatori, c'era tutta la
storia e alla fine gli chiedevano:
"cosa vorreste farne di
questa miniera?"
, molti hanno detto:
"se è possibile
valorizzare almeno la parte alta, il collegamento..."
, qualcuno
ha spiegato come sostanzialmente sotto questo profilo...tutti si
sono resi conto che la miniera in sé...che non è ancora di
proprietà regionale, perché la Regione insiste nel chiedere a
Fintecna che abbia l'accortezza, prima di passarcela, di metterla
in sicurezza, perché la messa in sicurezza è il vero costo della
miniera, dopodiché, per quanto riguarda la gestione, non abbiamo
mai detto di essere contrari a tale utilizzo. Non abbiamo mai detto
che non è immaginabile uno studio collegabile con un valido
utilizzo a fini di turismo culturale, che abbia tali possibilità;
questo lo voglio chiarire, altrimenti vi è il rischio di sentirci
dire: "voi volete chiudere, non volete niente, non volete fare e ci
contrastate su tutto", non è così! Abbiamo portato all'inizio di
questa legislatura una mozione, che discutiamo due anni dopo,
discutiamo dopo l'approfondimento...noi l'avevamo portata allora
solo per dire qual era l'evidenza, ossia che non si poteva più
continuare a far finta che su questo ci fossero ancora perizie e
controperizie. Noi su questo abbiamo detto:
"non si può più
andare avanti"
e abbiamo deciso di portare tale proposta, che
oggi troviamo articolata in una risoluzione completa e corretta,
con degli spunti di riflessione molto diversi che ritengo siano un
fatto positivo; questo credo sia l'anello di congiunzione fra i due
sistemi.
Noi riteniamo, come è stato detto da chi è intervenuto, che la
comunità di Cogne abbia gli stessi diritti delle altre, sicuramente
ha patito quel periodo, chiede di essere collegata con la zona di
Pila da sempre, le modalità sono da accertare, ma attenzione il
désenclavement
di cui parlava Louvin non dobbiamo viverlo
come se la soluzione potesse passare solo attraverso tale metodo!
Oggi abbiamo, per fortuna, una strada che ha già avuto degli
investimenti per più di 200.000.000 di euro per la messa in
sicurezza, cosa che sicuramente quando avevamo parlato di questi
temi...non dimentichiamo che la strada di Cogne era chiusa d'estate
e d'inverno alla minima pioggia! Per venire a quello che dicevano i
colleghi sulla presa di responsabilità, la responsabilità di aprire
molte volte se la prendevano persone che hanno anche rischiato e in
modo molto diverso da oggi: la responsabilità di dire:
"si
passa"
seguiva delle regole più pratiche, ma che coinvolgevano
direttamente la gente del posto. Credo quindi che non sia questa
realizzazione o non realizzazione quella che risolve i problemi
dell'isolamento di Cogne, ormai l'isolamento non c'è più, come
sicuramente è stato detto, ci sono moderni mezzi di raccordo che
fanno capo alla protezione civile, perché è stato evocato il
rischio di alluvioni e noi ci auguriamo che questo non succeda con
la frequenza di prima, ma non possiamo dire che non succederanno
più. L'essere allertati e l'aver fatto dei piani che i Lavori
pubblici stanno seguendo con la Protezione civile vuol dire essere
oggi in grado di intervenire dove ieri non potevamo farlo; quindi
tutto questo ha una valenza del tutto diversa. È stato detto:
"ma adesso c'è anche la norma di attuazione: la n. 194, che ci
permette di intervenire"
, la norma di attuazione dice solo che
abbiamo la possibilità di intervenire su questo tratto sempre
rispettando le regole normali, che sono quelle che già abbiamo
seguito fino adesso, non cambia niente, non è che noi possiamo
dettarci le regole! La norma di attuazione l'abbiamo voluta,
l'abbiamo discussa, eravamo assieme in Commissione paritetica,
quindi ci ricordiamo anche del perché, di come ci siamo fermati su
questo dicendo cosa potrebbe cambiare e abbiamo visto che le
conclusioni sono di poter avere, da un punto di vista
amministrativo e gestionale, delle potenzialità che oggi non
avevamo, ma tutto finiva lì.
Sulla questione degli impegni non voglio farla troppo lunga. In
quest'aula è stata ricordata la storia, le difficoltà che si sono
incontrate per il tentativo di realizzazione, che oggi con questo
capitolo si chiude. Dobbiamo trovare delle alternative pensando a
Cogne come ad un territorio che ha il diritto di essere
ricollegato...se ci sono delle possibilità...e il collega Comé ha
ricordato tutti gli studi fatti a suo tempo, che non sono
dimenticati: serviranno come base per dire che da questo partiamo
per capire.
Già quando nel 1984 ne aveva parlato Riccarand - aveva parlato
di una cremagliera -, aveva chiesto di valutare da subito le
possibilità di altre soluzioni, quindi non inventiamo nulla; siamo
solo oggi malauguratamente a prendere atto che abbiamo avuto
difficoltà che hanno portato a non poter chiudere tale opera, che,
se fosse stata chiusa allora, avrebbe forse dimostrato una sua
validità, con tutte le remore che conosciamo, sapendo quanto questa
veniva a costare, quanto questo avrebbe inciso nell'ambito di un
fatto gestionale che sarebbe stato a carico della collettività.
Con questo noi riteniamo che il lavoro svolto...e mi associo
anch'io ai ringraziamenti alla commissione e a tutti quelli che
sono intervenuti, perché hanno messo in evidenza aspetti diversi,
mentre quello che meno capiamo è riprendere la polemica su chi è il
responsabile: parliamo di livello politico. Credo che la partenza
sia stata decisa "al botto", tutti contenti, tutti pensando di fare
un'opera che avrebbe avuto un suo significato e che era positiva.
Io lo dico: quando si era immaginato questo, si aveva tale
sensazione, purtroppo oggi dobbiamo dire che questo progetto non è
andato a buon fine e ci sembra corretto dire che dobbiamo cambiare
registro. Questa è la prospettiva, le soluzioni ci sono sia per
l'utilizzo della parte mineraria di Cogne, sia per quanto riguarda
le strutture emergenti, come ha detto l'Assessore, quindi su questo
lavoreremo senza perdere tempo e investendo quanto che è
necessario, affinché le collettività locali siano rispettate
nell'ambito delle loro aspirazioni. Grazie.
Presidente
- Il Consiglio prende atto della relazione
della IV Commissione.
Il Consiglio
Premesso che:
- nel corso della seduta consiliare del 28 luglio 2009 è
stata depositata, a firma del Presidente della Regione, Augusto
Rollandin, e dell'Assessore al turismo, sport, commercio e
trasporti, Aurelio Marguerettaz, una risoluzione per l'abbandono
del progetto di portare a compimento il collegamento ferroviario
Pila-Cogne;
- il Consiglio regionale, ritenuto opportuno approfondire
ulteriormente la materia, ha concordato di non iscrivere all'ordine
del giorno dell'adunanza la risoluzione e di trasmetterla alla IV
Commissione consiliare permanente per le opportune
valutazioni;
- che la risoluzione in questione è stata trasmessa, con nota
in data 3 agosto 2009, all'attenzione della IV Commissione
consiliare;
Considerato che la IV Commissione consiliare aveva già
avviato l'approfondimento in merito al collegamento tranviario
intercomunale Cogne-Eaux Froides-Plan Praz a seguito della
documentazione trasmessa da parte dell'Assessore regionale al
turismo, sport, commercio e trasporti con nota prot. n. 15183/SAF
del 16 ottobre 2008;
Atteso che la IV Commissione ha ultimato i propri lavori con
l'approvazione, a maggioranza, di una relazione;
Visto che il Presidente della Commissione, con nota del 28
aprile 2011, ha trasmesso alla Presidenza del Consiglio la
relazione di cui trattasi, con la richiesta di iscrizione
all'ordine del giorno di una prossima adunanza consiliare;
Esaminata l'allegata relazione conclusiva della IV
Commissione consiliare sul collegamento tranviario intercomunale
Cogne-Eaux Froides-Plan Praz.
Prende atto
della relazione stessa.
Allegato
(omissis)
Presidente
-Procediamo alla votazione delle due
risoluzioni inerenti l'oggetto: la prima è quella presentata dai
gruppi ALPE e Partito Democratico.
La parola al Vicepresidente Chatrian, per dichiarazione di
voto.
Chatrian (ALPE)
- Grazie Presidente. Ho ascoltato
attentamente il dibattito avvenuto questo pomeriggio in aula, si
tratta di un dossier importante. Registriamo il posizionamento di
questa nuova maggioranza, posizionamento che il Presidente della
Regione ha ulteriormente specificato. Nessuno vuole incriminare la
caccia al colpevole dal punto di vista politico, quindi
condividiamo quelle considerazioni. La nostra non è una risoluzione
di buon senso, ma va nella direzione che...30 anni sono passati,
sicuramente le esigenze sono cambiate, come pure le normative;
"non si poteva fare meglio, si doveva fare meglio"
è stato
detto da parte di tutti, anche da parte nostra.
Conosco abbastanza bene lo studio di fattibilità commissionato
nel 2006 a Finaosta dall'Assessorato del bilancio: avevo un ruolo
completamente diverso, ma lo conosco molto bene, ne conosco i punti
di forza e i punti di debolezza. Parliamo di risorse importanti, ma
non spaventose, il Presidente della Regione prima ha detto che il
problema principale con Fintecna non è tanto il valore
dell'acquisizione della concessione, ma è il costo della bonifica,
tant'è vero che lo studio di fattibilità parla di un primo
step
importante di 15.000.000 di euro di investimenti, non
sono noccioline, ma non sono neanche delle risorse stratosferiche
considerato che è un qualcosa di autentico, di valenza non solo
regionale, ma forse nazionale. Dico questo perché la nostra
risoluzione segue due strade importanti: la prima, il fatto di non
smantellare tale infrastruttura poteva ancora dare la possibilità
di comunque collegare le due comunità,
"10-11.000.000"
è
stato detto questo pomeriggio, 30 sono stati spesi... Non è vero
che le esigenze sono totalmente cambiate, chiudere quest'opera vuol
dire - speriamo di essere smentiti - chiudere il secondo obiettivo:
quello non solo dell'acquisizione alla Regione del sito minerario
di Cogne, ma soprattutto il suo recupero, perché poteva avere un
fil rouge
...questo è quello che abbiamo scritto nella
risoluzione.
"Il gioco delle parti"
ha detto l'Assessore Marguerettaz
- al quale sovente piace utilizzare questo termine, non solo su
tale dossier -, non sempre c'è il gioco delle parti, penso che si
debbano approfondire e dettagliare meglio le posizioni che i gruppi
politici possono avere su dei dossier importanti, che hanno avuto
dei dibattiti e delle ricadute completamente diverse in questi 30
anni.
Oggi è una giornata importante: la maggioranza decide di
chiudere il "buco" esistente, i lavori fatti in questi 30 anni,
questa è la scelta. Noi non siamo d'accordo per le motivazioni
appena esplicitate. Si gira pagina...secondo noi, lo si poteva fare
in maniera diversa ed eventualmente valutare il discorso del
collegamento funiviario, mentre oggi si decide politicamente che si
chiude tale strada. Magari si aprirà la strada della valorizzazione
della miniera di Cogne,
"magari"
è stato detto, ma si apre
un altro scenario: si approfondirà nel dettaglio il collegamento
funiviario. A nostro avviso, le due cose non vanno di pari passo,
sono due argomenti del tutto diversi, ma questo è quanto
registriamo. Oggi si chiude il collegamento fatto e politicamente è
una scelta che non condividiamo. Grazie.
Presidente
- La parola al Presidente della Regione,
Rollandin.
Rollandin (UV)
- Grazie Presidente. Nell'esposizione,
abbiamo cercato di illustrare...avevamo presentato la proposta
della miniera che è disgiunta dal collegamento. Il collegamento che
era stato fatto...evidentemente la nascita del trenino era
collegata con la miniera, ma, quando si era pensato a rifare il
collegamento fra Pila e Cogne, non era per utilizzare la miniera a
fini turistici, ma era per il discorso turistico vero, ossia fra i
collegamenti...questo è da dire. Noi, nell'ottica dell'utilizzo
ottimale della miniera a livello museale, ribadiamo che non solo
siamo disponibili, ma aspettiamo queste considerazioni per poter
andare avanti con l'Assessore all'ambiente e con l'Assessore al
turismo, per fare le valutazioni del caso. Il che ripeto non deve,
né può essere collegato con il trenino, come invece fate nel primo
comma, questa è la differenza. Siamo quindi contrari a tale tipo di
impostazione.
Presidente
- Pongo in votazione la risoluzione presentata
dai gruppi PD e ALPE, che recita:
Risoluzione
Il Consiglio regionale della Valle d'Aosta/
Vallée
d'Aoste
Evidenziato il contenuto della deliberazione della Giunta
regionale n. 413 del 15 febbraio 2008 in cui veniva istituita una
Commissione di esperti al fine di valutare l'efficacia delle scelte
progettuali e delle modalità esecutive, di individuare eventuali
carenze e relativi profili di responsabilità e di delineare gli
interventi necessari per la messa in sicurezza della tranvia
intercomunale Cogne-
Eaux Froides
-Plan Praz;
Vista la relazione in data 22 ottobre 2008, predisposta dalla
società Geodata di Torino;
Preso atto delle diverse relazioni predisposte dalle
commissioni appositamente costituite nonché della relazione
presentata dalla IV
a
Commissione consiliare, della quale
non si condividono le considerazioni finali, palesemente in
contrasto con quanto precisato, sostenuto e richiesto nelle diverse
audizioni ante 2010 sia dagli amministratori che dai tecnici
auditi;
Ritenuto indispensabile mantenere in essere e rendere
operativo quanto sinora fatto a livello di infrastrutture al fine
di non precludere l'utilizzo del collegamento ferroviario tra le
due località, di limitare i danni economici sostenuti
dall'Amministrazione regionale e di dar seguito ad un'idea
lungimirante, largamente condivisa a livello politico e
istituzionale ed oggi indubbiamente ancora interessante per il
sistema turistico regionale;
Considerata la finalità dell'opera fissata con unanime
consenso 30 anni fa e a tutt'oggi valida nonostante le enormi
difficoltà procedurali e politico-amministrative, ai fini della
valorizzazione e dell'integrazione dell'offerta turistica delle
località di Cogne e Pila, che necessitano di un ampliamento della
gamma di opportunità per attirare l'interesse di nuovi target e per
fidelizzare ulteriormente gli attuali estimatori;
Ricordata l'importanza di mantenere operativa una via di
accesso alternativa per l'abitato di Cogne, posto al vertice di una
valle dalla morfologia particolare e non del tutto al riparo da
possibili eventi franosi che possono comprometterne
l'accessibilità;
Nella convinzione che sia indispensabile valorizzare
l'offerta turistico-culturale museale e che il trenino offrirebbe
ai visitatori un viaggio nella storia attraverso un itinerario
industriale-minerario unico e indimenticabile per la nostra
comunità, che non può e non deve essere banalizzato ed ancor meno
dimenticato;
tutto ciò premesso
Impegna
il Governo regionale
- a presentare in tempi brevi alla IV
a
Commissione
consiliare una proposta esecutiva che, partendo dall'infrastruttura
finora realizzata, renda finalmente fruibile la linea ferroviaria
al fine di rispondere alla duplice necessità di collegare, da Acque
Fredde, il fondovalle con il sito minerario di Cogne, in funzione
della realizzazione di un parco minerario a carattere
turistico-culturale che valorizzi la memoria della vita in miniera
e di garantire alla popolazione di Cogne una via di soccorso
permanente e sicura;
- a perseguire con determinazione l'obiettivo
dell'acquisizione alla Regione del sito minerario di Cogne e del
suo recupero a scopo museale.
F.to: Bertin - Giuseppe Cerise - Chatrian - Donzel - Carmela
Fontana - Louvin - Patrizia Morelli - Rigo
Consiglieri presenti e votanti: 32
Favorevoli: 8
Contrari: 24
Il Consiglio non approva.
Presidente
- Procediamo ora alla votazione della
risoluzione presentata dalla maggioranza.
La parola al Consigliere Louvin, per dichiarazione di voto.
Louvin (ALPE)
- Grazie Presidente. Intervengo per fare
una brevissima considerazione sulla risoluzione come prospettata
dalla maggioranza e per una puntualizzazione. Non ritorniamo sugli
argomenti che abbiamo ampiamente sviscerati, ci sono posizioni
diverse, ci sono linee e ripensamenti, è inutile calcare la mano su
entusiasmi e abiure, ma una cosa deve essere puntualizzata in
quest'aula e lo devo fare non per puntiglio di diritto, ma perché
ha un senso politico particolarmente grave: è il richiamo come
argomento...di autorità per questa scelta, alle valutazioni
effettuate da quello che è stato definito l'organo di controllo. Io
ero rimasto che dal 2001, con la riforma del titolo V della
Costituzione, di organi di controllo sulla Regione non ve ne
fossero più e sono rimasto interdetto nel sentire che l'organo di
controllo ha già detto che un eventuale intervento di completamento
e ripristinatorio è sproporzionato. Ho capito poi a cosa ci si
riferiva con l'organo di controllo: è una citazione puntuale che
abbiamo ritrovato in atti...il documento della Procura della Corte
dei Conti, ossia l'organo di accusa in un procedimento che è in
corso...e che sta facendo le sue valutazioni e all'interno di tali
valutazioni ritiene sproporzionato...e questo perché la Corte dei
Conti, che non è organo di controllo...non stiamo parlando della
futura Sezione di controllo che non è ancora stata istituita:
stiamo parlando di un atto di accusa. Di atti di accusa della Corte
dei Conti ne abbiamo conosciuti nel passato di pesantissimi, anche
nei confronti di amministratori regionali e locali, ma mai è stata
utilizzata una valutazione di un organo di accusa per fondare una
decisione amministrativa di questa Regione. Questo lo respingiamo
totalmente e invitiamo l'Assessore Marguerettaz a fare un'accurata
riflessione sull'utilizzo di certi argomenti. Chiudo la parentesi,
questa è una questione a sé stante, l'Assessore, nel riferirsi a
quel documento, ha commesso un errore gravissimo, perché non è la
Procura della Corte dei Conti che decide amministrativamente se è
ragionevole o no fare un'opera: è una decisione
politico-amministrativa dell'Amministrazione attiva e semmai
sindacata in altra sede dall'organo giudicante, ma mai dall'accusa
in un procedimento che riguarda una persona ben definita e non
altri soggetti.
Detto questo, perché "no" all'impegnativa proposta dalla
maggioranza? I due termini utilizzati sono emblematici:
"rinunciare"
e
"vendere"
. L'epilogo di tutta la
vicenda è rinunciare al completamento della tranvia ed effettuare
l'alienazione dei beni, come se l'urgenza fosse nell'alienare dei
beni... Noi abbiamo spiegato - e lo ribadiamo - che è un errore
privarsi funzionalmente delle due testate per eventuali utilizzi
futuri della linea, che siano di natura turistica o meno; che è un
errore gravissimo pregiudicare la proprietà pubblica di queste due
sezioni dell'opera. Dissentiamo quindi sull'idea di tale
riconversione, che, se tenuta nella "mano pubblica", avrebbe ancora
una sua giustificata possibilità, vendere no...: vendere è un
errore gravissimo in questo momento per una parte funzionale di
un'opera...che potrebbe anche nei vostri intendimenti non essere
attuale, realizzabile. Presidente, non siamo d'accordo con lei, con
la sua Giunta e con la sua maggioranza, però abbiamo ascoltato le
sue valutazioni circa la non attualità. Oggi non è l'eternità
...quella che viviamo oggi non è la situazione che potrà esserci in
futuro, pregiudicarci le opportunità alienando delle parti
funzionalmente necessarie è un errore.
Da ultima la medaglia di latta di cui sono così orgogliosi
alcuni neo-colleghi di maggioranza.
"Approfondimento con gli
enti locali interessati le proposte per la realizzazione di un
collegamento fra i comprensori di Pila e di Cogne attraverso la
predisposizione di uno studio che, partendo dai dati e dai
documenti esistenti, sviluppi valutazioni e scenari
aggiornati..."
:
qui è "aria fritta", qui non c'è niente,
qui non c'è nessun impegno. Ci sono due anni di lavoro di una
commissione e una maggioranza che imbocca la strada della rinuncia
e dello smembramento, ma non si dice nient'altro. Riteniamo che
questa medaglietta, questo futuro ipotetico eventuale - credo che
in greco si dicesse ottativo, di auspicio - sia veramente poca
cosa. Che se ne accontenti una parte della maggioranza è
comprensibile, deve portare a casa qualcosa per dire: "noi abbiamo
ottenuto". In tale risoluzione purtroppo non c'è niente.
Presidente
- La parola al Consigliere Donzel.
Donzel (PD)
- Vorrei far capire che l'aver votato a
favore della nostra risoluzione non ci esime dal fare una
valutazione rispetto agli impegni che vengono presi nella
risoluzione di maggioranza. Come ho avuto modo di spiegare,
l'immagine di un "Governo del fare" sta diventando l'immagine di un
Governo che approfondisce, che progetterà, ossia che non realizza
in questa legislatura, ma che trasmetterà dei progetti, dei dossier
di studio. Ho capito che ci sarà un dossier di approfondimento
sulla funivia, l'eventuale collegamento, quindi altra carta da
trasmettere alla futura legislatura, e si procede sulla linea
tracciata dallo
stop
ai buoni di benzina,
stop
al
trenino di Cogne, ossia qui liquidiamo le partite e andiamo a fare
degli altri studi.
Mi permetta, Presidente, con la pacatezza che ha usato in tale
confronto, di dire, per quanto riguarda il punto n. 3, proprio
perché scopro oggi - per mia ignoranza - che c'è questo interesse
per il recupero del sito minerario...al di là delle difficoltà
esistenti con Fintecna, per quanto ne sappiamo noi, il progetto di
recupero complessivo della miniera è legato anche alla parte della
stazione, eccetera. Rischiamo quindi al punto n. 3 di tale
risoluzione di lanciarci in un recupero, in una ristrutturazione
che dovrebbe essere studiata anche insieme a Colonna, se volete
fare quel museo minerario...questo lo dico come problema esistente,
perché si era anche accennato a questo in commissione.
Quanto agli approfondimenti, non me ne voglia l'Assessore
Marguerettaz, siamo sempre disponibili ad approfondire e
ascolteremo anche noi con umiltà i
"cognein"
che ci
parleranno a seguito di studi tecnici dell'eventuale realizzazione
di un impianto. Lei sa meglio di me, è più consapevole di me dei
costi di questi impianti: sono costi che hanno delle cifre
incredibili! I
"cognein"
quindi li lasciamo in questo
momento senza collegamento e con la promessa di un futuribile
recupero di Colonna e di un futuribile impianto, in cui bisognerà
"futuribilmente" recuperare enormi risorse ad oggi non esistenti.
Forse quindi dovremo dire ai
"cognein"
che per adesso ci
guadagna il solito architetto di turno, ci fa piacere, speriamo sia
un giovane e coraggioso architetto come l'ingegnere che progettò il
ponte di Brooklyn e magari un giorno, se riuscirà a tenere duro per
tanti anni, avremo una funivia. Grazie.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Guardi, collega Louvin, sicuramente
lei ha colto una mia espressione non adeguata e non corretta, la
ringrazio; d'altra parte, la sua posizione accademica ci consente
di avere una professionalità che permette di utilizzare la giusta
espressione. Parlavo proprio della Corte dei Conti, ho voluto dirlo
però...io non mi appassiono, purtroppo molte volte in quest'aula
l'abbiamo sentita evocare fin troppo...quindi quello che lei dice
mi trova perfettamente d'accordo. L'unica cosa che volevo precisare
è che "inserirci" in un dossier dove la Corte dei Conti non solo ha
chiesto della documentazione, ma addirittura ha iniziato un
processo, ci pone nella condizione di avere una grande cautela. Non
si tratta quindi di subordinare la nostra azione a valutazioni
esterne a questo Consiglio, ma di prendere atto che su tale
argomento c'è già un'espressione per cui io facevo tale discorso.
Nessuna subordinazione quindi, condivido con lei, noi facciamo
delle valutazioni politiche. Probabilmente - ma non questa volta
per spirito di rivalsa - ha letto male il secondo e il terzo
capoverso "dell'
impegna
", perché noi stiamo parlando di
"effettuare l'alienazione dei beni e delle strutture
convenientemente collocabili sul mercato"
. Le ricordo che ci
sono apparecchi, telecamere, sistemi di bigliettazione, che devono
essere venduti, tant'è che, quando si parla delle infrastrutture -
terzo capoverso -, si dice:
"definire, di concerto con gli enti
locali interessati, le misure necessarie per la valorizzazione, il
riutilizzo e la riconversione..."
. Non parliamo quindi di
vendita, forse nella fretta ha confuso, ma stiamo parlando di
un'alienazione onestamente delle telecamere che ci sono nelle
stazioni e di una serie di sistemi di cui non ci facciamo nulla,
dunque quelli vanno venduti: ecco perché abbiamo parlato di
alienazione, ma sul resto è stato detto anche dal Presidente della
commissione che c'è la volontà di riutilizzare.
Concludo con la preoccupazione del collega Donzel, il
ragionamento non ha una ripercussione negativa in un'eventuale
futura valorizzazione. Come lei ben sa, proprio dalla stazione di
Cogne parte un tunnel che arriva al centro del villaggio minerario,
dove veniva messo il materiale. Partendo da quel punto, quindi,
possiamo ricostruire tutto il percorso del minerale e la decisione
che stiamo prendendo non compromette alcuno sviluppo futuro, nel
senso che possiamo partire da lì e andare a Costa del Pino, a
Colonna. Lei ha avuto modo di passare dei bellissimi momenti a
Acque Fredde, io ho passato dei bellissimi momenti a Cogne, quindi
conosco bene questo percorso e questa decisione non compromette
nulla, pertanto, se ci saranno le risorse, potremo fare tutte le
operazioni possibili e immaginabili!
Presidente
- Pongo in votazione la risoluzione presentata
dalla maggioranza, che recita:
Risoluzione
Il Consiglio regionale della Valle d'Aosta/
Vallée
d'Aoste
Preso atto della Relazione della IV Commissione consiliare
permanente "Sviluppo economico" avente ad oggetto "Collegamento
tranviario intercomunale Cogne - Eaux Froides - Plan Praz ("Trenino
Pila - Cogne")" illustrata nella seduta del Consiglio regionale del
13 luglio 2011;
Richiamate le considerazioni finali sviluppate nella predetta
Relazione relativamente all'iter realizzativo dell'opera e agli
aspetti rilevanti in merito al completamento dell'infrastruttura,
che evidenziano come tutte le possibili soluzioni per la messa in
esercizio e l'utilizzo dell'infrastruttura per finalità di
trasporto pubblico presentino elevati costi di intervento, lunghi
tempi di realizzazione, notevoli incertezze in merito
all'ottenimento delle necessarie autorizzazioni in materia di
sicurezza e deficit gestionali considerevoli, rispetto ai benefici
che potrebbero derivare per lo sviluppo turistico dei comprensori
di Pila e di Cogne;
Considerato che anche le ipotesi di utilizzo parziale
dell'infrastruttura, come galleria di emergenza nel caso di
situazioni che impediscano la percorribilità della strada regionale
n. 47 per Cogne, comporterebbero importanti investimenti sia per la
riconversione dell'infrastruttura sia per i successivi interventi
manutentivi, ordinari e straordinari, per garantirne l'utilizzo
nelle condizioni di sicurezza richiesta dalla normativa vigente e
che comunque i benefici di tali investimenti sarebbero minimi in
quanto tale utilizzo di emergenza sarebbe meramente eventuale e
comunque assai limitato, considerati i pochi casi di chiusura della
strada regionale n. 47 verificatisi negli ultimi anni, gli
interventi realizzati per la messa in sicurezza della strada
regionale n. 47 e le ordinarie modalità di intervento in emergenza
da parte del sistema regionale di Protezione Civile;
Considerato altresì che sono state formulate - e condivise da
parte delle amministrazioni comunali di Cogne e di Gressan -
diverse ipotesi che propongono la destinazione ad altro uso di
rilevanti parti delle infrastrutture esistenti, che con
investimenti contenuti potrebbero portare a benefici concreti e
immediati nelle due località, quali:
- la soluzione dell'interferenza tra la pista di sci Renato
Rosa e la strada privata di accesso al Villaggio Plan Praz in
Comune di Gressan, attraverso l'utilizzo del sedime ferroviario per
realizzare una nuova strada comunale di accesso al
villaggio;
- la realizzazione di una pista ciclabile e pedonale tra
Epinel e Cogne attraverso l'utilizzo del sedime
ferroviario;
- il riutilizzo degli edifici esistenti a Plan Praz,
Eaux Froides
e Cogne a fini ricettivo-turistici,
commerciali e per pubblici servizi;
Ritenute quindi non sostenibili le ipotesi di utilizzo del
collegamento tranviario Cogne - Eaux Froides - Plan Praz per
finalità di trasporto pubblico in considerazione degli ingenti
investimenti che sarebbero ancora necessari per il completamento
dell'opera e dei relativi costi di gestione alla luce dei benefici
conseguibili;
Ritenuto inoltre che, sulla base della relazione in data 11
settembre 2008 della Commissione di valutazione incaricata di
approfondire le criticità e le problematiche relative alla tranvia
intercomunale Cogne - Eaux Froides - Plan Praz, istituita con
Deliberazione della Giunta regionale n. 415 del 15 febbraio 2007,
della relazione in data 22 ottobre 2008 predisposta dalla società
GEODATA di Torino avente ad oggetto possibili scenari di utilizzo
dell'infrastruttura nonché degli approfondimenti svolti dalla IV
Commissione consiliare, sia necessario effettuare in via definitiva
una scelta sul destino futuro dell'opera;
Rilevato che le amministrazioni comunali di Cogne e di
Gressan hanno comunque evidenziato l'importanza della realizzazione
di un collegamento, adeguato alle esigenze e alle aspettative del
comparto turistico, dei due comprensori alla luce delle sinergie
che potrebbero essere sviluppate per il completamento dell'offerta
turistica delle due località e del bacino della Plaine di
Aosta;
Impegna
la Giunta regionale a:
- rinunciare al completamento della tranvia intercomunale
Cogne - Eaux Froides - Plan Praz, ponendo in essere ogni opportuno
adempimento finalizzato alla chiusura definitiva dell'opera e dei
rapporti in corso con imprese costruttrici e fornitrici,
professionisti e soggetto gestore, ferme restando le responsabilità
che dovessero essere accertate dall'Autorità giudiziaria
contabile;
- effettuare l'alienazione dei beni e delle strutture
convenientemente collocabili sul mercato, nel perseguimento
costante della massima economicità e redditività, ponendo in
essere, se utili ed economicamente convenienti, gli opportuni
interventi di smantellamento;
- definire, di concerto con gli enti locali interessati, le
misure necessarie per la valorizzazione, il riutilizzo e la
riconversione ad altro uso delle infrastrutture e degli immobili di
Plan Praz, Eaux Froides, Epinel e Cogne;
- approfondire con gli enti locali interessati le proposte
per la realizzazione di un collegamento tra i comprensori di Pita e
di Cogne, attraverso la predisposizione di uno studio che, partendo
dai dati e dai documenti esistenti, sviluppi valutazioni e scenari
aggiornati, coerenti con gli assetti socio-economico-turistici
attuali e con l'evoluzione tecnologica avutasi in questi anni nel
settore.
F.to: Empereur - La Torre - Lattanzi - Salzone
Consiglieri presenti e votanti: 32
Favorevoli: 24
Contrari: 8
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK