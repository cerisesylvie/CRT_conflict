Consiglio Regionale della Valle d'Aosta - Oggetto del Consiglio n. 2690 del 18 marzo 1987 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2690 del 18 marzo 1987 - Resoconto
OGGETTO N. 2690/VIII - COMUNICAZIONI DEL PRESIDENTE DEL
CONSIGLIO. - DIBATTITO SULLA ATTIVITÀ DELLA COMMISSIONE AFFARI
GENERALI ALLARGATA AI CAPIGRUPPO PER ACCERTAMENTI SULLA CASA DA
GIOCO DI SAINT VINCENT.
PRESIDENTE:
Sono stati presentati i seguenti disegni di
legge:
Proposta di legge n. 379,
presentata dal Consigliere
Sandri in data 11 marzo 1987, concernente: "Modifiche alla L.R.
7.8.1986, n. 46, concernente: "Fornitura gratuita dei libri di
testo agli alunni delle scuole elementari". (V^ Commissione)
Disegno di legge n. 380
, presentato dalla Giunta
regionale in data 13 marzo 1987 concernente: "Concessione di
contributi annui al Circolo Ricreativo Ente Regione per lo sviluppo
di attività culturali, ricreative, sportive e assistenziali". (I^
Commissione)
Disegno di legge n. 381
, presentato dalla Giunta
Regionale in data 13 marzo 1987 concernente: "Aumento dei compensi
ai componenti delle commissioni sanitarie previste al capo II° del
Titolo II° della L.R. 25.10.1982, n. 70 "Esercizio delle funzioni
in materia di igiene e sanità pubblica, di medicina legale, di
vigilanza sulle farmacie ed assistenza farmaceutica". (IV^
Commissione)
Disegno di legge n. 382,
presentato dalla Giunta
regionale in data 13 marzo 1987 concernente: "Aumento
dell'autorizzazione di spesa per gli anni 1987 e 1988, prevista
dalla L.R. 17.4.1985, n. 14, concernente la concessione di
contributi a favore di associazioni di categoria e di volontariato
operanti in Valle d'Aosta nei settori della sanità, dell'assistenza
sociale e dei servizi sociali" (I^ e IV^ Commissione)
Disegno di legge n. 383
, presentato dalla Giunta
regionale in data 13 marzo 1987 concernente: "Integrazione alla
L.R. 4.8.1981, n. 46, recante: Associazioni di volontariato nel
settore socio-sanitario". (IV^ Commissione)
DISEGNI DI LEGGE VISTATI:
Disegno di legge n. 350, concernente: "Finanziamento delle spese
per l'assistenza a favore di soggetti handicappati fisici, psichici
e sensoriali".
DISEGNI DI LEGGE NON VISTATI: -
DELIBERAZIONI VISTATE: -
DELIBERAZIONI NON VISTATE: -
RIUNIONI DI COMMISSIONI:
Ufficio di Presidenza: 1
Conferenza Capigruppo per incontro con delegazione dei
lavoratori della Sede RAI della Valle d'Aosta: 1
I^ Commissione allargata ai Caprigruppo per problemi Casa da
Gioco: 2
Colleghi Consiglieri,
Profonda impressione ha destato anche in Valle d'Aosta, come nel
resto del Paese, la notizia della grave sciagura avvenuta a Ravenna
nei giorni scorsi, in cui hanno perso la vita 13 giovani operai
addetti a lavori di manutenzione della nave "Elisabetta
Montanari".
Le polemiche suscitate dalle difficili ed inumane condizioni in
cui si svolgevano tali operazioni di manutenzione hanno evidenziato
la carenza di controllo e di azioni di prevenzione a tutela della
vita delle maestranze. Penso di interpretare i sentimenti di questa
Assemblea che vuole associarsi al dolore delle famiglie colpite da
siffatta disgrazia, con l'auspicio che in futuro si possano creare
condizioni di lavoro più umane.
È scomparso ieri l'altro, a Roma, Rosario Romeo, deputato del
Partito Repubblicano al Parlamento Europeo e storico di fama
internazionale, protagonista di primissimo piano della vita
culturale del nostro Paese
Nato 63 anni fa in Sicilia, Rosario Romeo dimostrò sin dalla
giovinezza particolare attitudine per gli studi storici, formandosi
alla scuola di grandi maestri come Volpe, Valeri e Chabod.
Particolarmente determinante è stata su di lui l'influenza del
pensiero di Benedetto Croce e di Federico Chabod, che lo ebbero
come valido collaboratore all'Istituto di Studi Storici.
L'illustre scomparso ha lasciato opere sulla storia del
Risorgimento italiano ed in modo particolare sulla figura di
Cavour, nelle quali la vita dell'artefice dell'unità italiana è
analizzata non soltanto nel contesto italiano, ma anche in quello
internazionale ed in modo da farne un vero e proprio monumento alla
nostra cultura storiografica.
Ricorre in questi giorni, e precisamente il 16 marzo, il nono
anniversario del rapimento di Aldo Moro e del barbaro eccidio della
sua scorta.
La figura di Aldo Moro, che morì assassinato dalle Brigate Rosse
il 9 maggio 1978, dopo una prigionia durata 55 giorni, appare oggi
in tutta la sua grandezza e più gli anni passano più vediamo in lui
un protagonista della storia dell'Italia repubblicana, un uomo i
cui caratteri di fondo furono la discrezione nelle collaborazioni
politiche, la maturità consapevole del suo spirito.
Più leggiamo i suoi scritti, più riusciamo a comprendere il suo
alto magistero civile e morale, il suo attaccamento ai valori della
democrazia e della libertà, la sua continua battaglia per far
crescere le istituzioni, per conquistare ai valori della pace,
della libertà e della giustizia spazi sempre più ampi.
Alcuni Consiglieri regionali facenti parte della Commissione
incaricata di accertamenti e verifiche sulla Casa da gioco si sono
rivolti a questa Presidenza per essere autorizzati ufficialmente a
recarsi a Milano, con i mezzi ed il personale verbalizzante della
Presidenza del Consiglio per effettuare l'audizione del sig. Franco
Chamonal.
Tale richiesta è motivata dal fatto che i Consiglieri in
questione lamentano di non avere ottenuto che l'audizione fosse
effettuata in modo ufficiale dalla Commissione di cui fanno parte,
che, pur convenendo sulla necessità di sentire il sig. Chamonal, ha
ritenuto di non doversi spostare dalla propria sede istituzionale e
di attendere quindi, per l'audizione, che siano superati gli
impedimenti posti dai Magistrati alla venuta in Valle del Sig.
Chamonal.
I Consiglieri regionale ritengono l'audizione indispensabile per
l'economia dei lavori della Commissione e per consentire loro di
predisporre ai sensi del Regolamento una eventuale relazione di
minoranza.
In proposito questa Presidenza vuole ricordare che il Consiglio,
con propria deliberazione n. 2613/VIII, in data 12 febbraio 1987,
aveva stabilito:"Di prorogare al 30 aprile 1987 il mandato
conferito in precedenza alla Commissione, attribuendo alla stessa
il compito di raccogliere tutte le testimonianze necessarie a
chiarire anche notizie recentemente riferite da organi di
informazione locali o emerse nel corso del dibattito
consigliare".
Dalla attenta lettura del dispositivo della sopracitata delibera
appare evidente che il mandato del Consiglio è conferito alla
Commissione per cui è logico che le decisioni sulla conduzione dei
lavori siano assunte all'interno della Commissione stessa.
Questa Presidenza, con la richiesta dei Consiglieri di minoranza
si trova a dover affrontare due ordini di problemi: in primo luogo
quello di salvaguardare il diritto dei Consiglieri ad acquisire
tutti gli elementi e le informazioni che essi ritengono utili per
il corretto e completo svolgimento del loro mandato; in secondo
luogo quello, certo non meno pregnante, di non ledere l'autonomia
di un organo al quale il Consiglio ha conferito un preciso
mandato.
È evidente che la Presidenza del Consiglio, quale responsabile
del buon andamento dei lavori, deve innanzi tutto preoccuparsi del
funzionamento dell'organo, prima di tutelare i singoli Consiglieri
ai quali peraltro sono stati attribuiti, dalle leggi regionali
recanti norme sul funzionamento dei Gruppi consiliari, non pochi
mezzi e strumenti.
Sulla base di queste considerazioni la Presidenza del Consiglio,
pur auspicando che, nel comune interesse di conoscere tutta la
verità sulla intricata vicenda, la Commissione decida quanto prima
di procedere all'audizione del sig. Chamonal, ritiene che mancando
una decisione dell'organo istituzionalmente preposto non sia
possibile conferire incarichi ufficiali al di fuori della
Commissione in quanto ciò contrasta con la precisa volontà espressa
dal Consiglio con delibera n. 2613/VIII, in data 12 febbraio 1987 e
lede l'autonomia operativa dell'organo consiliare competente.
Infatti ogni decisione sulla conduzione dei lavori della
Commissione per l'espletamento del mandato conferitole dal
Consiglio, spetta alla Commissione stessa e non al Presidente del
Consiglio il quale, allo stato attuale, correttamente, non può che
mantenere una posizione di completa neutralità.
PRESIDENTE:
Ha chiesto di parlare il Consigliere
Baldassarre sulle Comunicazioni del Presidente del Consiglio, ne ha
facoltà.
BALDASSARRE - (P.S.D.I.):
Innanzitutto vorrei associarmi
alle parole di dolore per la morte di tredici persone nel porto di
Ravenna e alle espressioni di sdegno per il modo con cui erano
costretti a lavorare.
Voglio anche esprimere a nome del Partito e mio personale le
condoglianze per la morte dell'esponente del Partito
Repubblicano.
In merito al comunicato letto dal Presidente, debbo riconoscere
che mi sento in difficoltà a prendere la parola per quello che è
successo all'interno di una Commissione, che aveva un compito ben
preciso: quello di chiarire quanto era necessario chiarire e quanto
era stato deliberato dal Consiglio regionale. Infatti, il Consiglio
regionale nell'ultima deliberazione aveva fra altro stabilito di
consentire alla Commissione, ai sensi del regolamento e su
eventuale relazione di minoranza, di raccogliere tutte le
testimonianze necessarie a chiarire anche notizie recentemente
riferite da organi di informazione locali o emerse nel corso del
dibattito consiliare.
Come forze di minoranza ci siamo attenute al deliberato,
espressione politica di tutto il Consiglio regionale, ma qui ci
siamo trovati di fronte ad un modo assurdo di concepire i lavori
della Commissione regionale.
Ieri ho detto, e lo ribadisco, che sono convinto che qualcuno
abbia paura, e che, forse, ha ragione ad aver paura. Le forze di
maggioranza hanno dimostrato la loro arroganza, sono venute meno a
patti già presi a stragrande maggioranza nella Commissione; lo
dimostro con i fatti.
In Commissione, maggioranza e minoranza avevano concordato
l'audizione del sig. Chamonal o nella sede istituzionale (qualcuno
usa questo termine, perchè fa comodo in questo momento), che
dovrebbe essere la sede di Aosta, oppure fuori la Valle d'Aosta ed
era stato assegnato il compito al Presidente della Commissione
Beneforti e al sottoscritto, in qualità di Vice Presidente, di
prendere contatti con i giudici istruttori di Torino. Lo abbiamo
fatto e le domande che abbiamo posto al giudice Tamponi sono state
le seguenti: la prima, se la Commissione poteva sentire il sig.
Chamonal nella sede di Aosta - a questa domanda ha fatto seguito
una risposta negativa da parte del giudice; la seconda, se potevamo
sentire il sig. Chamonal al di fuori della Valle d'Aosta e del
Piemonte - la risposta è stata positiva.
In seguito a queste dichiarazioni, siamo tornati in Commissione,
dove abbiamo riferito le risposte del giudice Tamponi, e la
Commissione è tornata indietro dopo questa decisione: non ci sembra
un comportamento corretto da parte delle forze di maggioranza.
Non abbiamo tentato di strumentalizzare, abbiamo cercato
compromessi all'interno della Commissione, abbiamo fatto proposte
alternative, abbiamo tentato di convincere la maggioranza che era
necessario sentire il sig. Chamonal, proprio per il deliberato del
Consiglio regionale.
Non voglio assolutamente criticare la posizione dell'Ufficio di
Presidenza, e dello stesso Presidente, non lo critico
assolutamente, perchè non ci sono elementi di critica, però ieri,
addirittura, ci sono state rifiutate le automobili per lo
svolgimento del nostro compito istituzionale. Allora, mi farò
promotore di una interrogazione in cui chiederò qual'è il numero
delle automobili e delle persone che hanno effettuato i viaggi
sulla Costa Azzurra - e speriamo che questa notizia non faccia
preoccupare qualcuno, perchè lo farò in giornata - nonchè come sono
state utilizzate le automobili stesse.
Siccome vogliamo andare alla ricerca della verità, annuncio che
venerdì alle ore undici, insieme ad altri Consiglieri regionali,
incontreremo il sig. Chamonal all'Hôtel Raffaello, in via Certosa
n. 108, a Milano, e invitiamo la stampa e le televisioni private a
partecipare a questo incontro.
PRESIDENTE:
Ha chiesto di parlare il Vice Presidente De
Grandis, ne ha facoltà.
DE GRANDIS - (P.R.I.):
Ringrazio il Presidente per aver
voluto ricordare la figura dello storico Rosario Romeo, che è
deceduto improvvisamente a Roma nei giorni scorsi. Sono
particolarmente colpito da questo avvenimento, perchè Rosario
Romeo, oltre ad una lunga militanza nel Partito Repubblicano, era
uomo di grande cultura, un uomo che ha segnato una svolta negli
studi storici del nostro Paese, un uomo che ha lasciato opere
monumentali come quella su Cavour, e, soprattutto, un uomo che
quindici giorni or sono, in un convegno nazionale promosso a Roma
su "La cultura democratica nell'Italia che cambia", aveva svolto la
relazione centrale del convegno stesso insieme alle altre relazioni
di Leo Valiani e di Ernesto Galli della Loggia.
Ancora una volta, Rosario Romeo ha segnato in maniera profonda
con il suo pensiero e con la sua critica quello che è lo sviluppo
della cultura e l'intersecarsi di questa nella nostra politica,
soprattutto perchè questo era avvenuto in un confronto, in un
dibattito aperto e approfondito fra la cultura democratica, che è
quella del mio Partito, e la cultura socialista; attualità, che
coinvolge una crisi di valori, che attraversa in questo momento il
nostro Paese.
Quindi, per noi, l'avere perso una mente lucida come quella di
Rosario Romeo, in un momento in cui poteva darci il massimo del suo
contributo per risolvere questa crisi di pensiero, di ideali, che
attraversa il nostro Paese, ci colpisce in maniera profonda. Da
questo banco voglio anche inviare i sensi delle mie condoglianze
più profonde ai membri della famiglia di Rosario Romeo.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Oggi sono alquanto mortificato di
trovarmi in questa aula; sono mortificato anche e soprattutto di
essere un Consigliere regionale, perchè ero convinto, alcuni anni
addietro, prima di essere eletto Consigliere regionale, che qui
dentro si facesse politica, che qui dentro ci fosse una coscienza,
che qui dentro ci fosse la volontà, da parte delle forze politiche,
da parte di tutti i Consiglieri, di ricercare la verità, di
lavorare in funzione del bene e dell'interesse sociale, e,
soprattutto, di fare chiarezza. Invece, mi rendo conto che qui ci
troviamo di fronte ad una farsa, ad una situazione talmente
degradante da doverci far riflettere, ad una situazione degradante
e ad un atteggiamento provocatorio e vergognoso che stanno portando
avanti alcune forze politiche di maggioranza.
Il Presidente del Consiglio prima ha citato quella che era stata
la delibera votata in Consiglio, concernente il mandato dato alla
Commissione di inchiesta regionale, e ha detto testualmente che
alla Commissione stessa era stato attribuito il compito di
verificare, chiarire, anche elementi emersi dal dibattito
consiliare oppure risultanti da organi di stampa.
Ricordo che il 12 febbraio avevo presentato una mozione di
sfiducia nei confronti del Presidente della Commissione di
inchiesta, Beneforti; allora, avevo documentato la mia richiesta
con motivazioni, citando nomi, cognomi e indirizzi, ed avevo
chiesto un confronto, non di accettare le osservazioni o le accuse
che muovevo: avevo solo chiesto di mettermi in condizioni di sapere
se il Consigliere Aloisi fosse un bugiardo oppure se dicesse delle
cose che corrispondono a verità.
Ci siamo riuniti parecchie volte in Commissione per la questione
della pregiudiziale, perchè contestavo allora, come contesto oggi,
il Consigliere Beneforti. Avevo chiesto il confronto, non è stato
accettato, o perlomeno ci hanno preso in giro per un mese o due,
assicurandoci che, comunque, saremmo arrivati alla ricerca della
verità, assicurandoci che avremmo chiarito tutta questa vicenda;
invece, dopo un mese o un mese e mezzo, ci troviamo di fronte ad
una situazione talmente vergognosa da doverci fare riflettere.
Le accuse che ho mosso allora le ribadisco oggi, con più
veemenza e con più vigore; sono accuse che voglio avere
l'opportunità di dimostrare e sono convinto che prima o dopo
arriveremo alla ricerca della verità. Ma quello che mi pare strano,
quello che mi amareggia, e oltre a me penso che amareggi le altre
forze di opposizione, è l'atteggiamento irresponsabile di questa
maggioranza, che non vuole la ricerca della verità, che si
nasconde, che cerca con tutti i mezzi e in tutti i modi di impedire
la ricerca della verità. Io non voglio sembrare troppo pesante se
giudico e dichiaro che questo metodo, che stanno portando avanti
alcune forze politiche, è un metodo che definisco mafioso e lo dico
con cognizione di causa: questo è un sistema mafioso....
(vivaci commenti dai banchi di maggioranza)
... ero convinto che qua dentro si facesse politica è inutile
che qualcuno alzi la voce. Dico che questo è un metodo mafioso e me
ne assumo ogni responsabilità. Avete paura, questa è la verità;
avete paura di un confronto e vi nascondete....
(un Consigliere grida: "vergognati!", "falla finita!" a più
riprese)
.... e mi auguro che gli organi di informazione abbiano il
coraggio di dire queste cose.
Se faccio ridere, perchè non avete il coraggio di
confrontarvi?
(un Consigliere interviene: "stai tranquillo... stai
tranquillo")
Dovreste vergognarvi, voi che evitate questo confronto.
BENEFORTI - (D.C.)
(fuori microfono): Ti sarà risposto
alla fine dell'intervento.
ALOISI - (M.S.I.):
Allora questo sistema è un sistema
vergognoso, lo ribadisco ancora una volta e non posso accettare
questi metodi, perchè il giorno in cui sono entrato qui dentro ero
convinto di fare politica seriamente, ero convinto che se avessi
mosso delle accuse, mi sarebbe stato detto in faccia che ero un
bugiardo, mentre questo non me lo ha detto nessuno...
(una voce dai banchi della maggioranza: "sei un bugiardo")
lo dimostreremo e chiedo il confronto proprio per dimostrarlo e
voi lo evitate. Avete paura, questa è la realtà.
Allora, di fronte a questa situazione cosa si può dire? Lo so
che qui dentro va avanti la logica dei numeri; non contiamo niente,
perchè ormai abbiamo visto cosa è successo in Commissione, dove ci
hanno detto: "noi siamo tanti, voi siete tanti, non contate niente,
se volete arrangiatevi".
Va bene, ci arrangiamo, andremo per conto nostro, avremo
comunque il confronto e l'incontro, e dopo vedremo cosa succederà.
Però, questo è umiliante, non solo per me, ma per tutti i
Consiglieri qui presenti, perlomeno per coloro che sono in buona
fede. È veramente umiliante trovarsi in una situazione di questo
genere, dove non siamo messi in condizione di svolgere il nostro
lavoro, di svolgere le nostre mansioni.
Allora nell'esprimere la più vibrata protesta contro le forze di
maggioranza, chiedo al Presidente della Giunta di intervenire in
questo dibattito per dirci chiaramente se ha fatto pressione alle
varie forze di maggioranza per imporre che non ci fosse l'audizione
del sig. Chamonal. Voglio sapere dal Presidente della Giunta se
questo è vero o non è vero, perchè circolano voci in questo
senso.
Inoltre, chiederei, senza voler polemizzare, Commendator
Pedrini, che ci fosse un chiarimento sulla posizione del Partito
Liberale, perchè avevamo sentito in Commissione certe dichiarazioni
e poi, dal Presidente del Consiglio, ieri ne abbiamo sentite altre.
Grazie.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
In effetti, non nascondo anche io un
sentimento di incredulità, per non dire altro, su questa
allucinante vicenda dell'audizione di Franco Chamonal. Devo fare
una premessa a questo discorso e devo sottolineare come sull'intera
vicenda e sull'affare Casinò le posizioni politiche, anche
personali dei vari Consiglieri e dei vari Commissari, siano state
sostanzialmente diverse. Ognuno ha ritenuto opportuno di giocare il
suo ruolo secondo le proprie convinzioni ed anche secondo la
propria impostazione politica.
Non abbiamo mai confuso in questa aula una vicenda giudiziaria -
e ci tengo a ribadirlo per la centesima volta - con gli aspetti di
tipo giudiziario. Ritenevamo che se una rilevanza questi aspetti
dovessero averla, non era qui, ma era nella speciale Commissione,
che il Consiglio aveva creato per chiarire l'intera vicenda, e in
quella sede ci siamo atteggiati come degli amministratori che
cercano di capire i meccanismi per i quali questo "affaire" è
scoppiato.
La Commissione ha portato in Consiglio due relazioni; noi le
abbiamo approvate, abbiamo sollecitato, alla luce di nuovi
elementi, la riapertura dei lavori della Commissione e, devo dire
francamente, che l'inizio di questi lavori è stato estremamente
difficile, tortuoso e faticoso. La Commissione ha stentato per mesi
a riunirsi e dopo che si è riunita, è cominciata la farsa (perchè
così va definita) dell'audizione Chamonal.
Bisogna riconoscere che alcuni Consiglieri, in quella sede,
avevano posto, in termini quasi pregiudiziali, l'audizione di
questo personaggio, che aveva rilasciato alcune dichiarazioni che
potevano interessare per l'accertamento della verità le persone che
erano preposte a compiti di direzione della Commissione.
Riteniamo di aver svolto un ruolo anche di mediazione
all'interno della Commissione, proprio perchè ci siamo resi conto
che una Commissione che non avesse concluso i propri lavori, in
primo luogo, probabilmente, sarebbe venuta meno al suo compito
istituzionale; in secondo luogo, avrebbe in effetti mancato
l'obiettivo finale, che era quello di ricercare la verità e la
chiarezza. La posizione delle varie forze politiche è stata fino ad
un certo punto una posizione che ha risposto a certi criteri,
seppure di differenziazione, di logica; poi, siamo caduti
nell'assurdo.
Si arriva quindi alle ultime tre o quattro sedute, quando la
Commissione ha stabilità di procedere nei suoi lavori
parallelamente, cioè facendo da una parte i lavori di accertamento,
che il Consiglio le aveva demandato, e dall'altra prospettando le
audizioni dei personaggi che dovevano essere sentiti. Dico queste
cose perchè la divaricazione nasce di lì. Quando siamo arrivati a
chiedere l'audizione di Franco Chamonal, dell'ex Commissario
Sanchioli e di altre persone, su questo argomento la Commissione ha
cominciato a scricchiolare in maniera paurosa. Gli atteggiamenti
sono diventati assurdi; soprattutto nei confronti dell'audizione di
Franco Chamonal si sono interposte una serie di remore, di scuse,
di banalità, che hanno portato alla situazione odierna.
L'ultimo capitolo si può riassumere in un sillogismo pazzesco,
che è questo: avevamo stabilito che Chamonal doveva essere sentito,
tutti erano concordi; abbiamo esperito per prima la strada che
avrebbe permesso di ottenere dai giudici la prescritta
autorizzazione. L'autorizzazione di sentire Chamonal i giudici
hanno ritenuto di non darla e allora rimaneva l'altra strada,
quella che la Commissione si spostasse per ascoltare Chamonal.
Non c'erano neanche più dubbi su questa seconda ipotesi, perchè
era data per acquisita e per scontata, e qui, invece, sono nate la
furbizia e la farsa: "Chamonal", dice il Presidente della
Commissione, "non può venire ad Aosta".
Tutti i Commissari vogliono ascoltare e sentire Chamonal; il
completamento del sillogismo è questo: "Chamonal lo ascoltiamo,
però ad Aosta".
Mi chiedo se una posizione del genere non sia una "presa in
giro" di tutti i Commissari, indipendentemente dal fatto che siano
di maggioranza o di minoranza. La Commissione è stata messa nella
condizione peggiore, quella di "auto-prendersi in giro", e qui le
forze che hanno costruito questa banalità, questa scusa, si devono
assumere fino in fondo le responsabilità di tipo politico, perchè
adesso parliamo di politica.
Lasciamo stare il discorso "Chamonal ad Aosta" o "la Commissione
va da Chamonal", ma qui la Commissione si è caricata, per bocca di
coloro che hanno sostenuto questa tesi, di ridicolo. Non possiamo
affermare a chiare lettere: "tutti vogliamo ascoltare Chamonal,
tutti vogliamo fare chiarezza, però lo vogliamo ascoltare
nell'unica sede in cui Chamonal non può venire, che è quella
istituzionale". Chiedo se questo non carichi di ridicolo i
Commissari della Commissione ed il Consiglio regionale, perchè qui
ci dobbiamo assumere tutte le responsabilità.
Questa vicenda la si stava giocando in termini estremamente
corretti; qualcuno, ha voluto trovare "l'escamotage" per evitare
questa audizione. Allora, la domanda che vi faccio è questa: se
tutti vogliamo ascoltare Chamonal, tutti abbiamo una esigenza di
chiarezza; quelli che dicono che vogliono ascoltarlo solo ad Aosta,
mi devono spiegare il perché di questa posizione, ma di questa
posizione politica, perchè diventa politica la valutazione. Allora,
cosa ci sta dietro questo marchingegno, questo paravento, questo
schermo? "Lo ascoltiamo ad Aosta?" Ci sta la paura di ascoltare
Chamonal, in ogni sede, perchè uno che non ha niente da
rimproverarsi, affronta a viso aperto una situazione del
genere.
Noi, invece, siamo convinti, e ci hanno convinto i Commissari
che hanno negato l'audizione di Chamonal, che dietro questa mancata
audizione ci stia indubbiamente qualcosa, e questo qualcosa abbiamo
il dovere di scoprirlo. Non possiamo dire che, quando Chamonal fra
due o tre anni verrà ad Aosta, lo ascolteremo allora.
So che questa vicenda ha indubbiamente travagliato anche le
forze di maggioranza, perchè poi, ogni tanto, anche i corridoi
parlano; so che ci sono state posizioni differenti; so però che è
prevalsa la posizione più stupida, quella di arroccarsi dietro un
linea di difesa, che è indifendibile. È una "linea Maginot" fatta
di stupidità, perchè noi qui non dobbiamo solo difendere le nostre
forze politiche. È inutile riempirsi la bocca che noi siamo seduti
in questa aula perchè dobbiamo difendere l'istituzione
dell'autonomia valdostana, quando poi, trattandosi di fare
chiarezza, ci nascondiamo dietro il dito.
Sono convinto, - cito un episodio in aula e poi concludo - che
probabilmente l'audizione di Franco Chamonal, che noi tutti siamo
riusciti a far diventare un personaggio con una valenza forse
maggiore di quella che ha in realtà, riveli cose che possono anche
non essere sconvolgenti per nessuno; mi rifaccio ad una audizione
che per mesi si è protratta: quella dell'ex Commissario Manganone.
Abbiamo dovuto trovare "l'escamotage" di convocare la Conferenza
dei Capigruppo, perchè la Commissione di inchiesta Manganone non ha
portato a dei fatti sconvolgenti; abbiamo accertato alcune cose,
che era, e che sarà, bene ribadire, anche in questi ulteriori
lavori della Commissione.
Qualcuno è venuto a dire in Commissione che si era sbagliato a
non sentire Manganone. Non vorrei che qualcuno tornasse in aula o
in Commissione e dicesse: abbiamo sbagliato a non sentire Chamonal;
però, si dovrà assumere tutta la responsabilità politica di una
simile affermazione.
Non abbiamo mai esasperato i toni in quest'aula e non intendiamo
esasperarli...
(interruzione)
... no, perchè di fronte alla presa in giro uno si sente anche
offeso come uomo, non solo come Consigliere, perchè la nostra
dignità è una dignità politica e uno se la può anche svendere come
avete fatto voi; è una dignità personale, che nessuno intende
svendere in questa aula.
Concludo, dicendo che noi andremo a sentire Franco Chamonal.
Abbiamo fatto la battaglia in Commissione e a questo proposito devo
ringraziare il Presidente del Consiglio, perchè ha riportato in un
suo comunicato, con estrema obiettività, queste vicende di tipo
giuridico-burocratico. Però, devo dire una cosa al Presidente del
Consiglio, perchè lui probabilmente non la sa: ho chiesto una
decisione dell'organo istituzionale preposto ad ascoltare Chamonal;
ho chiesto e l'ho formalizzato e me ne sono testimoni tutti i
colleghi che erano in Commissione; ho chiesto di mettere ai voti la
mia richiesta di andare a sentire Chamonal. Questa mia richiesta,
che ho formalizzato almeno in tre occasioni, mi é stata rifiutata,
dicendomi che la Commissione non era competente e che dovevo
rivolgermi al Presidente del Consiglio.
Questa è la verità, la attestano i verbali e non vorrei che
succedesse un'altra scena come è già successa una volta, quando si
sono andati a prendere i verbali e si è dimostrato che avevo
ragione io. Quindi, ho disturbato (fra virgolette) il Presidente
del Consiglio, perchè lì dentro non ho trovato soddisfazione,
perchè la richiesta votazione sull'audizione di Chamonal la
Commissione me l'ha rifiutata per incompetenza. Sono parole del
Presidente Beneforti.
Allora, non è che non l'abbiamo fatta in quella sede la
richiesta; se la mia proposta non veniva approvata, chiaramente non
mi rivolgevo al Presidente del Consiglio, ma siccome qui qualcuno
ha perso la testa in questa vicenda, si commettono una serie di
errori.
Concludo dicendo che siamo in una fase nuova - e questo lo avevo
già anticipato nel precedente Consiglio - quando cioè si comincia a
dover ragionare in termini politici e non più in termini diversi.
Quando si ragiona in termini politici, questa maggioranza dimostra
tutta la sua abilità (per non dire altro), perchè peserà a lungo
questa decisione, che sembra secondaria, ma non lo è; perchè la
gente fuori si pone la domanda: "ma perchè non volete sentire
Franco Chamonal"? Abbiamo il dovere morale di dare una risposta
anche all'opinione pubblica, se vogliamo essere credibili. Di
questo atteggiamento, ognuno di noi in questa aula e fuori si
assumerà le proprie responsabilità.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Ci associamo al cordoglio per la
scomparsa dei tredici lavoratori del porto di Ravenna e vogliamo
ricordare anche le due persone che sono morte in un incendio in via
Ponte Romano: Pietrino Contino e Mariangela Streito. Ci pare, come
unico commento su queste vicende, di dover dire che in un paese in
cui tutto sembra andare bene, a detta di alcuni, ci sono ancora, e
crescenti, fenomeni di emarginazione, di disoccupazione, di lavori
in condizioni di sfruttamento. Ci associamo anche alle parole del
Presidente del Consiglio nel ricordo dello storico Rosario Romeo,
uomo di profonda cultura e di valide capacità democratiche.
Condividiamo anche l'auspicio del Presidente del Consiglio,
contenuto nel comunicato che ci ha letto, che si voglia fare
un'opera di conoscenza della verità sulla intricata vicenda, che
stiamo adesso discutendo: la polemica che si è aperta sulla
audizione del sig. Chamonal. Noi non siamo fra quelli che hanno
annesso a questa audizione, in un primo periodo, troppa importanza;
abbiamo considerato questa cosa alla stregua di altre audizioni
fatte dalla Commissione, però l'evolversi della situazione e
l'ultima decisione della maggioranza della Commissione, ci fa fare
alcune considerazioni.
Giudichiamo il comportamento dei rappresentanti della
maggioranza nella Commissione come un comportamento prima di tutto
ipocrita, in secondo luogo inaccettabile, in terzo luogo
controproducente. È un comportamento ipocrita, perchè si dice:
"tutti vogliamo sentire il sig. Chamonal" e lo si ribadisce in
dichiarazioni, in comunicati. Si prende atto che il sig. Chamonal
non è autorizzato a venire ad Aosta e si aggiunge: "lo vogliamo
però sentire ad Aosta". Questa è ipocrisia, perchè secondo la
logica aristotelica, da quelle premesse: "vogliamo sentire
Chamonal, Chamonal non può venire ad Aosta, noi lo vogliamo sentire
ad Aosta", deriva in modo inoppugnabile: "noi non vogliamo sentire
Chamonal".
Secondo argomento: la decisione è inaccettabile. È
inaccettabile, perchè si vogliono limitare i poteri di indagine di
una Commissione che ha lavorato per tre anni, che ha prodotto dei
risultati approvati dalla larga maggioranza del Consiglio. Si
arriva, addirittura, ad un uso distorto delle logiche di numero nel
prendere le decisioni.
In tutti questi anni si è andati avanti con una Commissione, che
era nata come Commissione Affari Generali allargata ai Capigruppo,
non presenti; questo era lo spirito. Siccome nella Commissione
hanno partecipato in sostanza tutti i membri della Commissione
Affari Generali, più tutti i Capigruppo, non c'è mai stata una
votazione che dividesse e non si è mai presentato il caso. Adesso
si vogliono contare i voti, votare per gruppi e non per
rappresentanti nella Commissione; si fa di tutto per impedire alla
Commissione di lavorare, perchè, se si fosse votato in base alla
presenza nella Commissione, in alcuni momenti sarebbe stata la
maggioranza dei Commissari ad essere disponibile (non so se lo sia
tuttora) a sentire il sig. Chamonal, anche fuori dal territorio
della Valle d'Aosta e del Piemonte.
Si argomenta poi in modo surrettizio. Ho sentito un comunicato
dato alla RAI l'altro giorno in cui si lasciava intendere (questo
era il senso della dichiarazione) che qui si vorrebbe sentire un
imputato pericoloso. Se ci mettiamo su questa strada dobbiamo
ricordare che, guardando la requisitoria di imputati pericolosi, in
base alle accuse, ce ne sono tanti; alcuni in base a quella
requisitoria, almeno così si dice, forse li conosciamo anche
personalmente, quindi andare a distinguere sulla pericolosità
dell'imputato, in base alle accuse finora note, diventa molto
discutibile e diventa anche dubbio, perchè di imputati ne abbiamo
sentiti tanti come Commissione.
Non abbiamo, e non avevamo, nessuna particolare ragione per
annettere importanza a questa audizione, tranne quelle che si erano
decise assieme. Ma il comportamento della maggioranza ci costringe
a farci delle domande e le domande che ci facciamo sono queste:
perché non si vuole procedere alla audizione di questo signore?
Riteniamo che la decisione presa dai rappresentanti della
maggioranza sia anche controproducente. Se si fosse accolta la
richiesta di una audizione fatta da tutta la Commissione, se anche
nel corso dell'audizione fossero venute fuori delle accuse
particolari nei confronti di Commissari o di forze politiche, già
in quella sede potevano essere contestate alcune dichiarazioni; si
poteva, avendo i Segretari varbalizzanti, avendo la registrazione,
fare poi una valutazione collegiale, come Commissione, dei
risultati di questa audizione. Non si è voluto andare in questa
direzione e ci si prende la responsabilità di non consentire un
lavoro ben fatto. Addirittura, diciamo che l'impostazione della
maggioranza della Commissione, né la possibilità ai Commissari di
minoranza di registrare e verbalizzare quanto verrà
dall'audizione.
Ci sembra una posizione controproducente, perchè fa nascere in
tutti il sospetto che si voglia impedire l'audizione, che si voglia
impedire che si venga a conoscenza di non so quali elementi.
Crediamo di fare quanto è nostro dovere nel proseguire comunque in
questa indagine, nel tornare poi a riferire in Commissione quanto
emergerà, perchè crediamo che il Consiglio regionale abbia il
dovere, che è stato ribadito più volte, di accertare la verità e di
dare un giudizio sui fatti.
Ci sembra che in questa fase la maggioranza del Consiglio abbia
dato un brutto segnale di incapacità di direzione politica; è un
segnale che, come è già stato detto, peserà anche per il futuro.
Per parte nostra faremo tutti i passi necessari, perchè alla verità
si arrivi e perchè si facciano le valutazioni politiche e
amministrative necessarie e conseguenti. Non ci lasceremo limitare
da artifici dialettici, né da posizioni che cercano materialmente
di impedire delle fasi di indagine. Non so se si arriverà a bucare
le gomme delle auto dei Commissari, che si recano fuori Valle, pur
di impedire l'audizione. Non penso che sia questo il caso;
comunque, anche in bicicletta o in treno, si potrà giungere fino a
Milano, che non è poi così lontano.
PRESIDENTE:
Ha chiesto di parlare il Consigliere Pedrini,
ne ha facoltà.
PEDRINI - (P.L.I.):
Prima di tutto, desidero associarmi a
quelli che hanno parlato prima di me per quanto è successo a
Ravenna e per la scomparsa delle persone citate dal Consigliere
Mafrica.
Per quanto riguarda la discussione in corso, devo comunicare, a
nome del Partito Liberale, che lo stesso provvederà alle ore
sedici, all'inizio di quella riunione, a far trovare ad ogni
Consigliere un comunicato stampa sulla linea del Partito in merito
a questo argomento.
PRESIDENTE:
Ha chiesto di parlare il Consigliere Sandri,
ne ha facoltà.
SANDRI - (N.S.):
Penso che sia giusto innanzitutto
ricordare le vittime di Ravenna, soprattutto perchè non è escluso
che anche nella nostra Regione ci sia la stessa disattenzione per i
problemi della sicurezza dei lavoratori. Chiedo, pertanto, che sia
preso a cuore, da parte di tutti, questo problema della sicurezza e
che questo Consiglio prenda delle iniziative per fare una verifica
di tutte le lavorazioni, che possono provocare dei danni alla
salute dei lavoratori nella nostra Regione.
Rimane però un fatto fondamentale nella storia della Valle
d'Aosta; mi riferisco alla seconda parte delle comunicazioni del
Presidente del Consiglio, in merito ad un fatto, sotto l'aspetto
istituzionale estremamente importante, che è quello del lavoro
delle Commissioni. Trovo davvero, da parte della maggioranza, la
volontà di non rispettare il gioco democratico e, se mi consentite,
vorrei fare una sintesi a punti, ovviamente un po' di parte e
secondo il punto di vista di Nuova Sinistra, dei lavori di questa
Commissione.
Inizia i lavori la Commissione; esiste una pregiudiziale da
parte di alcuni Commissari che vogliono fare alcune audizioni, fra
cui quella già più volte citata di Franco Chamonal. Dopo lunghe
discussioni, la maggioranza, per voce del Consigliere Tamone dice:
"per favore, non fateci dei problemi grossi all'interno della
maggioranza, non provocate delle reazioni negative, fateci aprire i
lavori della Commissione in qualche modo e poi subito dopo
sentiremo Chamonal".
La sinistra ha accettato questo compromesso dicendo: "va bene,
partiamo con un piano di lavori della Commissione, stabiliamo un
piano di audizioni"; questo fu il primo accordo. Si doveva partire
con il lavoro di Commissione e parallelamente (le cosiddette
"parallele convergenti" e "convergenze parallele") si portava
avanti il lavoro delle audizioni.
I lavori iniziano e questo accordo non viene più rispettato,
perchè si dice: "attenzione: pregiudiziale. Non vogliamo sentire
soltanto Chamonal, vogliamo sentire Chamonal e qualcun altro
insieme. Però, dato che Chamonal vogliamo che sia ascoltato previo
il parere dei giudici, sentiamo prima altri e poi sentiremo
Chamonal". Nuove discussioni, nuovo accordo: sentiamo tutti insieme
Chamonal, Manganone e Sanchioli. Si è deciso per un certo giorno,
si invia una lettera ai giudici; se i giudici non avessero niente
in contrario - questo era l'accordo - si arriverebbe a sentire
tutti e tre insieme.
Questo accordo dura una settimana, forse anche meno, perchè la
maggioranza viola nuovamente gli accordi di commissione e dice:
"no, Chamonal non si sente, perchè i giudici non sono d'accordo".
Cosa del tutto falsa, perchè i giudici pensavano che avessimo già
sentito Chamonal e, comunque, che noi sentissimo Chamonal per i
nostri problemi amministrativi, a loro non interessava minimamente,
perchè svolgono un compito differente
Nel giro di tre settimane abbiamo tre violazioni consecutive di
accordi di Commissione e questo è stato reso possibile - e qui è il
nodo istituzionale fondamentale - perchè i lavori della Commissione
sono stati impostati in maniera distorta e confusa già in partenza.
Perchè? Perchè non è chiarito il meccanismo con cui deve funzionare
questa Commissione. Se fosse una Commissione di inchiesta, ci
sarebbe un certo numero di Commissari e, quando ci fossero dei
problemi metodologici, si userebbe un vecchio metodo democratico,
usato in molte parti del mondo, che è chiamato "il voto", e così si
potrebbe verificare se una cosa è fattibile o meno.
Questo pasticcio della Commissione aperta ai Capigruppo - ma non
si capisce se sono i Capigruppo dei Gruppi non rappresentati nella
I^ Commissione o se sono tutti i Capigruppo - è ulteriormente
complicato dal fatto che non si capisce se si voti per testa, per
gruppo, per numero di voti riscossi nelle ultime elezioni o per
quali altre motivazioni: questa è una confusione lasciata ad arte
dalla maggioranza, per poterla sfruttare in queste occasioni.
Infatti, il nodo cruciale, che trovo il più arrogante da parte
della maggioranza, è il rifiuto costante di votare una proposta
fatta dalla minoranza. Glielo abbiamo chiesto quattro o cinque
volte in Commissione: è stato chiesto che fosse messo a verbale,
che volevamo votare. Il Presidente della Commissione si è sempre
rifiutato di farci votare e questo è un grave problema
istituzionale, è una grave arroganza della maggioranza nei
confronti della minoranza.
Apprezzo molto l'atteggiamento della Presidenza del Consiglio,
che ha richiamato questi problemi istituzionali, e apprezzo anche,
ovviamente, l'augurio che si faccia uno sforzo per raggiungere
rapidamente la conoscenza di questi nuovi elementi, che da alcuni
Commissari sono ritenuti importanti; però, è un fatto politico
fondamentale che la maggioranza non voglia in nessuna maniera,
nemmeno per posta, sentire Chamonal.
Mi chiedo, considerato che nella maggioranza ci sono molte
persone di cui ho una grande stima, come queste persone abbiano
potuto accettare di tenere un comportamento di questo genere. Ho
trovato alcune risposte, una delle quali mi è parsa sostanzialmente
la più veritiera ed è che queste persone siano rimaste ingannate.
Ho l'impressione che, all'interno della maggioranza e della
Commissione, esistano delle persone che, per piccoli problemi
personali, per qualche piccola paura personale, abbiano riportato
sugli altri membri della maggioranza e sugli altri membri della
Commissione le proprie paure, ingigantendo la figura di questo
personaggio, ingigantendo i rischi, che una audizione di questo
genere può portare, ingigantendo il problema e infilando la
maggioranza in uno dei più squallidi angoli in cui si poteva
buttare, che è quello di bloccare i lavori di una Commissione per
fini politici.
Trovo che questo sia molto grave, cioè che paure personali di
piccoli personaggi possano determinare così pesantemente
l'andamento di una intera Regione. Se effettivamente da venerdì
venisse confermato che le grandi rivelazioni di Chamonal erano
grandi soltanto per alcuni personaggi, ma erano poco influenti per
l'andamento della Commissione, sarebbe dimostrato questo
ragionamento e penso che molti nella maggioranza, che svolgono il
loro lavoro con capacità e dignità, dovrebbero trarre le opportune
conseguenze.
Che questa cosa sia un fatto possibile, lo testimoniano anche le
prese di posizione del Partito Liberale, che in Commissione ha
cercato una sua strada, diversa da quella della maggioranza e forse
diversa anche da quella della minoranza, nel senso che ha detto con
un vecchio metodo democratico, usato in molte parti del mondo, che
è chiamato "il voto", e così si potrebbe verificare se una cosa è
fattibile o meno.
Questo pasticcio della Commissione aperta ai Capigruppo - ma non
si capisce se sono i Capigruppo dei Gruppi non rappresentati nella
I^ Commissione o se sono tutti i Capigruppo - è ulteriormente
complicato dal fatto che non si capisce se si voti per testa, per
gruppo, per numero di voti riscossi nelle ultime elezioni o per
quali altre motivazioni: questa è una confusione lasciata ad arte
dalla maggioranza, per poterla sfruttare in queste occasioni.
Infatti, il nodo cruciale, che trovo il più arrogante da parte
della maggioranza, è il rifiuto costante di votare una proposta
fatta dalla minoranza. Glielo abbiamo chiesto quattro o cinque
volte in Commissione: è stato chiesto che fosse messo a verbale,
che volevamo votare. Il Presidente della Commissione si è sempre
rifiutato di farci votare e questo è un grave problema
istituzionale, è una grave arroganza della maggioranza nei
confronti della minoranza.
Apprezzo molto l'atteggiamento della Presidenza del Consiglio,
che ha richiamato questi problemi istituzionali, e apprezzo anche,
ovviamente, l'augurio che si faccia uno sforzo per raggiungere
rapidamente la conoscenza di questi nuovi elementi, che da alcuni
Commissari sono ritenuti importanti; però, è un fatto politico
fondamentale che la maggioranza non voglia in nessuna maniera,
nemmeno per posta, sentire Chamonal.
Mi chiedo, considerato che nella maggioranza ci sono molte
persone di cui ho una grande stima, come queste persone abbiano
potuto accettare di tenere un comportamento di questo genere. Ho
trovato alcune risposte, una delle quali mi è parsa sostanzialmente
la più veritiera ed è che queste persone siano rimaste ingannate.
Ho l'impressione che, all'interno della maggioranza e della
Commissione, esistano delle persone che, per piccoli problemi
personali, per qualche piccola paura personale, abbiano riportato
sugli altri membri della maggioranza e sugli altri membri della
Commissione le proprie paure, ingigantendo la figura di questo
personaggio, ingigantendo i rischi, che una audizione di questo
genere può portare, ingigantendo il problema e infilando la
maggioranza in uno dei più squallidi angoli in cui si poteva
buttare, che è quello di bloccare i lavori di una Commissione per
fini politici.
Trovo che questo sia molto grave, cioè che paure personali di
piccoli personaggi possano determinare così pesantemente
l'andamento di una intera Regione. Se effettivamente da venerdì
venisse confermato che le grandi rivelazioni di Chamonal erano
grandi soltanto per alcuni personaggi, ma erano poco influenti per
l'andamento della Commissione, sarebbe dimostrato questo
ragionamento e penso che molti nella maggioranza, che svolgono il
loro lavoro con capacità e dignità, dovrebbero trarre le opportune
conseguenze.
Che questa cosa sia un fatto possibile, lo testimoniano anche le
prese di posizione del Partito Liberale, che in Commissione ha
cercato una sua strada, diversa da quella della maggioranza e forse
diversa anche da quella della minoranza, nel senso che ha detto con
chiarezza che Chamonal sarebbe andato a sentirlo. Non ha firmato,
per quello che mi è conosciuto, il comunicato della maggioranza,
quindi, ha avuto la voglia, il giudizio politico di fare una sua
strada e questo secondo me è un fatto importante, perchè si vede
che nella maggioranza non tutti accettano i ricatti, non tutti
accettano i condizionamenti da parte di piccoli personaggi.
Se una lezione si deve trarre da questa storia, è che certamente
i meccanismi istituzionali di questo Consiglio, le Commissioni, le
Commissioni speciali, devono essere rivisti e dettagliati con
precisione da tutto il Consiglio; è necessario che siano stabilite
delle parole chiare, delle regole precise cui attenersi, e che non
si assista più a questo totale rifiuto di qualsiasi iniziativa
della minoranza.
Infine, non mi associo a quanto detto da alcuni Consiglieri di
minoranza sul fatto che non disporre delle automobili della Regione
sia un fatto negativo; sono assolutamente convinto che la
Presidenza del Consiglio ha fatto bene a negarci le automobili,
perchè personalmente sono un cultore delle ferrovie, sono un
cultore dell'autonomia personale. Secondo me dobbiamo arrogarci il
diritto e la responsabilità di prendere questa iniziativa di fronte
alla popolazione, senza avere nulla da spartire con chi ha voluto
fino ad oggi bloccare la conoscenza della verità.
PRESIDENTE:
Ha chiesto di parlare, per fatto personale,
il Consigliere Pedrini, ne ha facoltà.
PEDRINI - (P.L.I.):
Solo per confermare che oggi, alle
sedici, ci sarà la chiarificazione di ogni cosa e che, quindi,
quanto ha detto il Consigliere di Nuova Sinistra non corrisponde al
vero.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI - (D.C.):
Cercherò anch'io di essere abbastanza
breve, ma ho annotato diverse affermazioni, alle quali ritengo sia
doveroso rispondere.
Devo dire francamente che non mi aspettavo la promozione di
questo dibattito in aula. A questo punto della vicenda bisogna dire
tutto, andare fino in fondo; si sta facendo del falso moralismo da
parte di qualcuno, che forse vuole nascondere qualcosa e accusa gli
altri, perchè sulla vicenda Casinò ne avremmo da dire tutti e di
tutti ....
(Vive proteste in aula!)
.... ne avremmo da dire tutti, non dico di tutto il ....
(si ripetono le proteste in aula)
(interruzione del Consigliere Torrione)
BENEFORTI - (D.C.):
.... al Consigliere Torrione, che
mette tanta enfasi, dico che se vengo anch'io da Chamonal, gli
pongo certe domande anche sul suo Partito ....
TORRIONE - (P.S.I.)-
(fuori microfono): No, no,
Consigliere Beneforti, non faccia il furbo qui in quest'aula
...
BENEFORTI - (D.C.):
Eh, caro amico mio ... che mette
tanta enfasi ....
TORRIONE - (P.S.I.):
(fuori microfono) (incomprensibile)
(confusione in aula)
PRESIDENTE:
Richiamo i Consiglieri al silenzio, per far
svolgere al Consigliere Beneforti il suo intervento.
TORRIONE -(P.S.I.)
(fuori microfono): Ma si insulta!
BENEFORTI - (D.C.):
Presidente, qua bisogna farsi
insultare e non insultare mai, bisogna incassare e stare zitti.
TORRIONE - (P.S.I.)
(fuori microfono): Non ho accusato
nessuno.
BENEFORTI - (D.C.):
Consigliere Torrione, abbia pazienza:
avete detto cose che inaspriscono anche gli animi delle
persone.
(Scoppia nuova confusione in aula)
PRESIDENTE:
(energicamente) Prego i Colleghi Consiglieri
di fare silenzio.
BENEFORTI - (D.C.):
Bisogna fare il punto della
situazione e cioè credo che si sia tutti concordi che fino alla
stesura delle tre relazioni la Commissione abbia lavorato e bene;
questo è stato riconosciuto da tutti i Commissari, tanto è vero che
le tre relazioni sono state approvate da questo Consiglio
regionale
ALOISI - (M.S.I.):
,(fuori microfono):Non è vero ...
BENEFORTI - (D.C.):
Ma mi lasci finire. Sto dicendo che
sono state approvate da questo Consiglio con le astensioni, non
ricordo, se del Consigliere Aloisi oppure del Consigliere
Baldassarre.
La gran maggioranza del Consiglio ha dato seguito a queste
relazioni, specialmente alla terza, all'unanimità, quando si
chiedeva la revoca della convenzione con la SAISET. Quindi, credo
che la Commissione abbia messo il Consiglio regionale in condizioni
di prendere quei provvedimenti che si rendevano necessari per
sanare la situazione dell' "Affaire Casino" e credo vada dato atto
- ne ho sempre dato atto e lo rendo oggi, anche se qualcuno cerca
di tirarlo in ballo con delle chiacchiere - al Presidente della
Giunta di aver avuto il coraggio di assumere tutti i provvedimenti
conseguenti (e di portarli in questo Consiglio), che erano
necessari per sanare una situazione scaturita con l' "Affaire
Casino". Oggi, qui si cerca addirittura di insinuare certi aspetti
sul Presidente della Giunta, quasi volesse chiudere i lavori di
questa Commissione o metterli in difficoltà.
Dopo aver preso i provvedimenti, sono venute fuori dai
Consiglieri che non avevano approvato le relazioni, insinuazioni
sui lavori della Commissione: si è detto che c'era qualcosa di
falso e di tendenzioso; si è detto che c'erano alcuni aspetti che
dovevano essere rivisti e qui, in questa sede, tutti abbiamo detto
che eravamo concordi di rivederli.
Il Commissario Manganone aveva sollevato delle osservazioni alla
relazione - il discorso del Commissario Manganone lo avevamo già
fatto nella seduta del 12 febbraio scorso, qui in Consiglio, e non
voglio ripetere quanto dissi allora - in modo diretto, mandando
della documentazione, e in modo indiretto, facendo fare delle
osservazioni al Consigliere Aloisi e ad altri Consiglieri (ma in
modo particolare al Consigliere Aloisi)
ALOISI - (M.S.I.)
(fuori microfono): Questo non glielo
lascio dire, Consigliere Beneforti .....
BENEFORTI - (D.C.):
Abbiamo ripreso i lavori della
Commissione per vedere se c'era qualcosa che doveva essere rivisto
su quelle relazioni. Nel frattempo, la Commissione era stata
sospesa, aveva chiuso i suoi lavori, e il Consiglio aveva
determinato la chiusura dei lavori della Commissione, quindi, l'ex
Commissario Manganone era stato sentito dalla Conferenza dei
Capigruppo. Fra l'audizione del sig. Manganone e il resto, era
venuto in tutti, all'infuori del Consigliere Aloisi, il
convincimento, espresso in un modo o in un altro, che le
dichiarazioni, o la documentazione presentata dall'ex Commissario
Manganone, non modificassero la sostanza delle relazioni che
eravamo andati a far approvare in Consiglio regionale; tuttavia,
abbiamo ripreso i lavori della Commissione.
Intendimento della maggioranza e mio personale era quello di:
vedere quali fossero state le osservazioni alla relazione; sentire
le ulteriori osservazioni che i Commissari avevano da fare alla
relazione; esaminare queste osservazioni e vedere da quale fonte
erano pervenute alla Commissione; vedere se era necessario ripetere
le audizioni delle persone che avevano affermato, o detto, o
scritto, delle cose che noi avevamo riportato nella Commissione.
Questo era il metodo di lavoro che avevo proposto, in qualità di
Presidente, alla Commissione.
È stata posta la pregiudiziale di sentire prima il sig. Franco
Chamonal, perchè da parte di alcuni giornali - anzi, su questo
tornerò fra poco - erano state indirizzate alcune cose al
sottoscritto. Nessuno aveva escluso di sentire Chamonal, o
Sanchioli, o Manganone, o tutti coloro che erano necessari ad
essere sentiti, per fare chiarezza sulle cose non chiare che
qualcuno aveva detto sulle relazioni. Avremmo avuto la
disponibilità a risentire tutte queste persone, che avrebbero
potuto darci una mano a riportare maggiore chiarezza, perchè non
volevamo, e non vogliamo, lasciare strascichi sul discorso dell'
"Affaire Casino" e perché già troppi discorsi si stanno
facendo.
Quando siamo arrivati al compromesso - e non sto a rifare tutta
la storia delle audizioni - lo abbiamo accettato e abbiamo
stabilito di sentire prima Chamonal, Sanchioli e Manganone: questi
erano quelli che dovevano essere sentiti venerdì tredici dalla
Commissione. È chiaro che c'era un problema per Franco Chamonal, in
quanto i giudici l'hanno domiciliato fuori dal Piemonte, fuori
dalla Valle d'Aosta, per cui abbiamo detto che, prima di fare
venire qui Chamonal, bisognava sentire i giudici stessi.
I giudici hanno chiesto che fosse rimessa loro dal sottoscritto,
come Presidente della Commissione, una istanza; ne avrebbero
parlato e ci avrebbero inviato una risposta. La mattina di venerdì
tredici la risposta non era ancora pervenuta da parte dei giudici;
era pervenuta però una lettera di Sanchioli, che mi comunicava che
non sarebbe più venuto in Commissione a fare alcuna deposizione, in
quanto riteneva la questione in mano ai giudici di Torino. Abbiamo
sciolto la Commissione e abbiamo deciso insieme di non sentire
nemmeno l'ex Commissario Manganone.
È stato dato mandato al Consigliere Baldassarre e al
sottoscritto di riprendere nuovamente contatti con i giudici: li
abbiamo presi seduta stante, nel momento in cui era riunita la
Commissione, e per il lunedì mattina. Il lunedì mattina il giudice,
ufficialmente, con la riserva di rimetterci una risposta scritta
all'istanza inoltrata, ha risposto negativamente alla richiesta di
trasferimento in Valle d'Aosta del sig. Franco Chamonal. A quel
momento la maggioranza ha assunto le decisioni conseguenti e i
giudici hanno anche detto - perchè la domanda l'ho posta - che
potevamo sentirlo fuori dal Piemonte e dalla Valle d'Aosta.
Era l'opportunità politica, che doveva essere valutata, di
andare fuori nel momento in cui i giudici non accordano a Chamonal
il permesso di venire nella Regione Valle d'Aosta ed è
l'opportunità politica, che hanno valutato le forze di maggioranza
della Commissione. Invece, si scrive e si dice, anche in aula, che
qualcuno ha paura: allora veniamo a questa grande paura. Chi è che
ha paura? Le forze di maggioranza? Le forze di maggioranza
avrebbero paura di sentire Chamonal? Con tutta l'enfasi che hanno
messo negli interventi, credo che abbiano più paura quelli
dell'opposizione, ad andare a sentirlo, che la maggioranza a non
volerlo sentire.
In merito a quelle accuse, che mi ha rivolto il Consigliere
Aloisi, a volte mi dice il Consigliere Sandri: "il Consigliere
Beneforti è troppo giulivo"; ma quelle accuse, che il Consigliere
Aloisi mi ha rivolto, le ho comunicate a questo Consiglio e ho
proceduto alla querela.
ALOISI - (M.S.I.)
(fuori microfono)
:
Ha dato
mandato, Consigliere Beneforti.
BENEFORTI - (D.C.):
Ho dato mandato agli avvocati e
questi hanno richiesto al Presidente del Consiglio la
documentazione e la registrazione dei discorsi avvenuti in questa
aula; da parte della Presidenza del Consiglio questa documentazione
non è stata ancora consegnata. Al momento in cui sarà consegnata,
sarà mia premura comunicare e leggere in questo Consiglio anche il
testo della querela; quindi, non è che sono in ritardo, io o i miei
avvocati, e che voglio mandare avanti la dilazione della querela.
Ha detto il Consigliere Aloisi che sarei stato un vigliacco e che
avrei avuto paura nella misura in cui non lo avessi querelato.
Adesso, con la querela che ho fatto, volente o nolente, chi ha
detto quelle cose al Consigliere Aloisi - e, se è stato Chamonal,
ne dovrà rispondere nella opportuna sede istituzionale - dovrà
venire a dire se sia vero o no che Beneforti istigava la gente per
la gestione dei giochi americani o che è andato a chiedere il posto
di lavoro, se fosse rimasto un "trombato" politico al Casinò di
Saint Vincent. Chi le ha detto queste cose, dovrà venire a
ripeterle nella sede appropriata e non ho nessuna paura. Questo
scrivetelo, voi della stampa, che scrivete sempre quello che
volete.
Siccome queste persone dovranno venire in tribunale, sarà il
tribunale stesso che le convocherà e non più una Commissione come
la nostra. Alla chiusura di questo cerchio ci si arriverà, perchè
non voglio sulla testa la "spada di Damocle", nè nel prosieguo di
questa legislatura, nè altrove qui in Valle d'Aosta. Questo aspetto
deve essere chiarito, perchè non lo accetto nemmeno io, e l'ho
detto e ridetto; quindi, non c'è paura, c'è solo il discorso della
opportunità politica che una Commissione, che rappresenta un
Consiglio regionale, debba recarsi fuori a sentire il maggiore
imputato di una vicenda dell'affare Casinò, almeno per quanto
riguarda il Pubblico Ministero, perchè Chamonal non è stato ancora
giudicato fino in fondo.
Ho parlato anche con persone, che conoscono certi aspetti della
vita politica e giudiziaria, e mi hanno detto che la presa di
posizione delle forze di maggioranza è una posizione seria, che fa
onore al Consiglio regionale; potrei citare nomi e cognomi.
SANDRI - (N.S.)
(Fuori microfono): Li citi.
BENEFORTI - (D.C.):
Vada a chiederli, Consigliere Sandri,
non si consigli solo con Aloisi. A me quello che fa paura è quando
sento al TG3, o da altri notiziari, notizie false sui lavori della
Commissione.
ALOISI - (M.S.I.)
(Fuori microfono): Questo lo si deve
dimostrare, che sono falsi...
BENEFORTI - (D.C.):
Ho fatto un comunicato ed è stata
fatta perfino una rettifica di quello che avevano detto. Mi fanno
paura anche i resoconti dell'Ufficio stampa della Presidenza del
Consiglio dell'11 e 12 febbraio, che andiamo a rileggere, quando si
mette in risalto quello che dice il Consigliere Aloisi, ma non si
riporta quanto ha detto il Consigliere Beneforti o il Presidente
della Giunta o ancora altre forze politiche qui presenti.
"Particolarmente duro", si legge nel comunicato, "è stato il
giudizio del Consigliere missino sull'operato della Commissione e
del suo Presidente"; ma non si è detto, nello stesso comunicato,
cosa ha risposto chi è stato giudicato dal Consigliere missino.
Queste sono le cose che mi fanno paura, ma aggiungo anche che
non ho nessun timore di andare a Milano; a Milano ci vado anche con
il pullman, con i lavoratori della Montefibre, perchè ci sono
problemi molto più seri e molto più importanti di questo dell'
"Affaire Casino", su cui si cerca anche oggi di impegnare il
Consiglio in una discussione che non serve a nessuno, quando si sa
che "al conquibus", con la mia querela, ci si arriva, quando ci
sono tanti problemi da affrontare, che riguardano i lavoratori e i
cittadini valdostani e che sono anche all'ordine del giorno di
questo Consiglio.
Non voglio dilungarmi oltre su questo aspetto, perchè non voglio
infuocare questa assemblea; qualcuno si scandalizza - io lo nego -
che volevo andare a lavorare al Casinò di Saint Vincent: ma,
signori miei, ....
BAJOCCO - (P.C.I.)
(Fuori microfono): È in pensione
adesso, vuole dire?
BENEFORTI - (D.C.):
Meno male! La ringrazio, Consigliere
Bajocco, perchè, altrimenti, ricordavo a qualcuno che di "trombati
politici", al Casinò, ce ne sono andati diversi e di tutte le
qualità politiche ...
(in coro, dalla sala: "no, no")
forse di quella del Consigliere Sandri no, perchè sono troppo
pochi; neanche dei repubblicani, perchè sono troppo pochi.
Non voglio aprire polemiche, ma ho l'impressione che questo
atteggiamento dell'opposizione - lasciatemi passare questa parola -
almeno di una parte dell'opposizione, sia strumentalizzante e che
una parte dell'opposizione, purtroppo, debba seguire questa parte
strumentalizzante: queste cose le capisco. Però, ho detto il 12
febbraio, e lo ripeto oggi, che non sarebbe giusto, nè come
maggioranza seguire una sparuta minoranza che cerca di
strumentalizzare tutto.
Il problema è che se vogliamo salvare e portare avanti il
discorso della democrazia nelle istituzioni, dobbiamo svolgere il
ruolo di maggioranza e di opposizione e qui si parla sempre di
arroganza e di numeri. Perchè nei comuni dove non ci sono certe
maggioranze e non c'è la D.C. al potere non si va avanti e si vota
con i numeri? È il sistema democratico, altrimenti creiamo il
Cile.
In Commissione abbiamo cercato di non ricorrere mai al voto,
abbiamo sempre aperto un confronto, abbiamo portato avanti un
discorso fra tutti, cercando di avere la collegialità delle
decisioni prese dalla Commissione, e abbiamo avuto confronti e
discussioni all'interno della Commissione. Però, abbiamo sempre
trovato, quando non c'era un discorso strumentale, un accordo e
siamo arrivati in questo Consiglio con tre relazioni unitarie, a
prescindere da quelli che non volevano sentire quanto c'era
scritto.
Quindi, non è una questione di paura. Caro Consigliere Aloisi,
non ho avuto paura neanche nel '67, e non voglio fare della
retorica, quando, come Sindacato, siamo entrati al Casinò della
Vallée. Anche allora passavo più per essere un esaltato, c'era chi
mi diceva che avrei fatto poca strada mettendomi contro il Casinò
e, in quel periodo, tanti politici della Valle d'Aosta mi
scansavano come se avessi la lebbra. Non ho avuto paura neanche
allora: siamo andati avanti e il Sindacato è entrato anche alla
Casa da gioco; abbiamo portato avanti azioni sindacali; abbiamo
cercato di portare la democrazia anche in quell'ambiente, dove un
datore di lavoro cercava di comandare tutto e tutti.
Anche all'epoca ci furono giornali che scrissero, che cercarono
di screditare: guarda caso, quando fai qualcosa, e credi di fare
qualcosa nell'interesse della comunità, sei sempre screditato; ero
screditato ieri, sono screditato oggi per le tre relazioni che ho
presentato collegialmente in questa Commissione.
Crediamo di aver compiuto un buon lavoro, a livello di
Commissione, e siamo disposti a continuare e continueremo il lavoro
della Commissione, indipendentemente da tutto quello che sarà detto
o non sarà detto; personalmente, non mi lascerò trascinare da fatti
personali nell'attività che devo svolgere, per la quale devo
rispondere a questo Consiglio regionale.
Abbiamo tutti la nostra dignità politica e permettete anche alla
maggioranza, e a me personalmente, di difendere questa dignità; se
abbiamo deciso, per questa dignità politica, di non venire a
Milano, non è perchè abbiamo paura, in quanto, come ho detto, ci
sarà un'altra sede in cui affronteremo questi problemi senza
bisogno di notai che registrino quanto viene detto. Siamo davanti a
dei tutori della giustizia, per cui saranno loro a determinare, su
questi aspetti, chi aveva torto e chi aveva ragione. Da parte
nostra, comunque, nonostante tutta la "grancassa" suonata su questi
aspetti, continueremo a fare il nostro lavoro, certi di adempiere
ad un compito che ci spetta e che spetta a tutti.
Sono cattolico, sono bravo, sono buono, ma non porgo l'altra
guancia e cerco di difendermi come posso, perchè, anche in merito
al discorso delle macchine che vanno sulla Costa Azzurra, potrei
dire di gente che viaggia più di me e spende anche più di me per
questo Consiglio regionale. Ma non entriamo in questi particolari,
perchè in questo caso tutti avremmo da dire la nostra.
Concludo, cari colleghi, riaffermando che la scelta della
maggioranza è una scelta politica e che non abbiamo nessun timore,
in quanto ho già anticipato che nelle sedi opportune verranno
chiariti anche gli aspetti miei personali. L'appello che rivolgo è
che i lavori della Commissione continuino, perché dobbiamo fare
chiarezza, in modo che non rimangano ombre sulle tre relazioni, che
abbiamo approvato in questo Consiglio e che tutti abbiamo
valorizzato. Mi riservo più tardi, se avrò dimenticato di dire
qualcosa, di riprendere la parola.
PRESIDENTE:
Prima di dare la parola, per fatto personale,
ai Consiglieri Sandri e Torrione, e, presumo, al Consigliere
Aloisi, mi corre l'obbligo di tranquillizzare il Consigliere
Beneforti che non sarà certamente la Presidenza del Consiglio ad
evitare che lui possa difendere la sua reputazione politica. Come
lui sa, i verbali del Consiglio devono seguire una certa prassi; ho
dato disposizione agli uffici per cui questa prassi sia accelerata
e fin d'ora posso dire che in data 22 di questo mese saranno a
disposizione i verbali, che trasferirò al legale del Consigliere
Beneforti, che me li ha richiesti, dopo di che potrà fare quello
che riterrà più opportuno.
Ha chiesto di parlare il Consigliere Sandri, per fatto
personale, ne ha facoltà.
SANDRI - (N.S.):
Volevo chiedere al Consigliere Pedrini
quale era l'affermazione falsa del mio discorso, in quanto ho fatto
solo due affermazioni: la prima, l'assenza del Consigliere Pedrini
nella riunione di venerdì; la seconda, nel comunicato della
maggioranza non c'era la firma del P.L.I.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Mi rivolgo al "buon e bravo
cattolico" Beneforti, per dirgli, anche perchè ha offeso la mia
onorabilità di Consigliere, che, se nella vicenda Casinò il mio
Partito è invischiato, e l'affermazione la fa lui che è stato fino
a ieri Presidente della Commissione di inchiesta del Casinò, aveva
non solo il dovere morale, ma anche il dovere di cui era investito
per quella carica, di andare a dire queste cose ai giudici. Non
venga a fare della falsa e vigliacca demagogia in quest'aula, ma,
lo ripeto, se ha qualcosa da dire, lo vada a dire ai giudici e non
venga in questa sala ad infangare il P.S.I.; se non lo ha fatto, lo
sfido a farlo, altrimenti deve ritrattare.
Questa è una scorrettezza - e mi rivolgo al Presidente del
Consiglio - che non posso tollerare, nè come uomo di partito, nè
come persona, perchè è vero allora che il Presidente Beneforti non
è un bravo Presidente, perchè, se sapeva delle cose sul mio Partito
e non è andato a dirle ai giudici, non è più degno di fare il
Presidente della Commissione di inchiesta del Casinò.
PRESIDENTE:
Ha chiesto di parlare il Consigliere Aloisi,
per fatto personale; ne ha facoltà.
ALOISI - (M.S.I.):
Volevo brevemente rispondere ad alcune
dichiarazioni del Consigliere Beneforti; mi ha dato dello
strumentalizzatore, volevo chiarire questo aspetto.
Se ben ricorda, il Consigliere Beneforti - e se non lo ricorda
lo invito a sturarsi le orecchie per capire bene - ho presentato
una mozione di sfiducia nei suoi confronti, nella sua funzione di
Presidente di una Commissione di inchiesta. L'incontro che ho
chiesto, per mettere a confronto le dichiarazioni che ho fatto e le
dichiarazioni che ha fatto Franco Chamonal, riguarda esclusivamente
non il Signor Valerio Beneforti, ma il Presidente della Commissione
di inchiesta, Valerio Beneforti. Questo deve essere chiaro a questa
assemblea, perchè la Commissione di inchiesta, nel momento in cui
uno dei suoi membri accusa il proprio Presidente di falso, di
depistaggio, di malafede politica, ha il dovere morale e politico
di far sì che vengano chiariti detti aspetti. Questo deve essere
chiaro: non c'è nessun fatto personale, fra me e il signor
Beneforti, c'è un fatto di dignità morale e politica sull'operato
di un Presidente di una Commissione di inchiesta.
Per quanto riguarda la citazione della denuncia nei miei
confronti, finora non ha fatto niente; spero e mi auguro che non si
comporti come ha fatto il Presidente della Giunta, che quattro anni
fa ha dato mandato ai suoi legali di costituirsi parte civile
contro l'ex Presidente della Giunta Andrione e, a tutt'oggi, o
perlomeno fino all'altro giorno, nella sua risposta, questo non è
ancora avvenuto.
Chiedo, sul piano politico, che questo confronto sia fatto qui
in Commissione, perchè gli aspetti giudiziari li vedremo, quando
sarà il momento, anche domani, ma se ciò non sarà possibile, lo
sarà fra un anno, fra due anni, fra tre anni. Noi il nodo lo
dobbiamo chiarire qui, sul piano politico; questo è il discorso che
faccio e, sia chiaro, non è un fatto personale, è un fatto politico
contro il Presidente di una Commissione di inchiesta.
PRESIDENTE:
Ha chiesto di parlare il Consigliere Pedrini,
ne ha facoltà.
PEDRINI - (P.L.I.):
Volevo soltanto precisare in "bonne
amitié" al collega Sandri, e mi spiace che non ci sia il
Consigliere Tamone, che avevo già dichiarato prima che lunedì non
avrei potuto prendere parte a delle riunioni; questo mi pare lo
sappiano tutti.
Sono stato interpellato e mi hanno detto come si sono svolti i
lavori; mi hanno chiesto se potevano firmare a nome del P.L.I. quel
documento. Ho autorizzato, convocando immediatamente l'esecutivo
del mio Partito, con la decisione che ne è scaturita, che alle ore
16 avrete la chiarificazione; però il Consigliere Tamone può
confermare qui che mi ha telefonato, mi ha messo al corrente. Io lo
ho autorizzato, e così come ho letto sulla stampa, c'è anche il
comunicato firmato dal P.L.I. È esatto, Consigliere Tamone, quello
che dico?
PRESIDENTE:
Ha chiesto di parlare il Consigliere
Beneforti, per fatto personale; ne ha facoltà.
BENEFORTI - (D.C.):
Voglio dire, per fatto personale, al
Consigliere Torrione che sono fra quelli che quando devo chiedere
scusa, la chiedo, anche perchè l'umiltà la considero l'arma dei
forti. Riconoscere quando si sbaglia è anche un atto di forza, non
è mai un atto di debolezza.
Nel mio intervento mi riferivo al Partito del Consigliere
Torrione, perchè quando il Consigliere Torrione è intervenuto, con
una certa enfasi, si è rivolto in quel momento a me e, siccome mi
tornavano alla mente le accuse che mi sono state mosse e che fanno
parte del discorso che si sta facendo qua dentro, ho detto che
anche il suo Partito non è immune da assunzione al Casinò di Saint
Vincent: questo non me lo può negare. Questo volevo dire.
PRESIDENTE:
Ha chiesto di parlare il Consigliere
Baldassarre, per fatto personale, ne ha facoltà.
BALDASSARRE - (P.S.D.I.):
Non vorrei infierire nei
confronti del Presidente Beneforti, però vorrei pregarlo, così come
ha fatto la precisazione nei confronti del P.S.I., di farla anche
nei confronti del P.S.D.I.
BENEFORTI - (D.C.)
(Fuori microfono) nominata, Consigliere
Baldassarre.
BALDASSARRE - (P.S.D.I.):
Il Consigliere Beneforti ha
detto: "tutti". Il P.S.D.I., nei confronti del Casinò, dal 1983 in
avanti, non ha niente a che fare; precedentemente, neanche il
Partito ha avuto alcun contatto. Non so se gli amministratori lo
abbiano avuto, questo contatto, ma lo accerteremo nel corso
dell'incontro con Chamonal; però, il P.S.D.I. è sempre stato
lontano dalla vicenda Casinò, anzi, lontanissimo.
PRESIDENTE:
Ha chiesto di parlare il Consigliere Tonino,
ne ha facoltà.
TONINO - (P.C.I.):
Voglio fare un intervento brevissimo
per esprimere la nostra contrarietà e anche il nostro giudizio
negativo su come la questione è stata impostata, nel dibattito di
questa mattina, dalla maggioranza regionale. Voglio anche dire al
Consigliere Beneforti che non ci pare corretto aggirare il problema
sollevando ogni volta polveroni sul possibile coinvolgimento di
chissà quali gruppi o consiglieri in questa vicenda, con queste
cose dette a metà, dette e non dette, che, secondo me, non sono
dignitose in questa aula. Non è giusto, a nostro avviso,
contrapporre la necessità di fare chiarezza sulla vicenda della
Casa da gioco con l'impegno che questi Consiglieri devono portare
per la soluzione di altri problemi; non c'è solo il Consigliere
Beneforti ad essere assieme ai lavoratori della Montefibre o ad
affrontare altri problemi. Esprimo solo la nostra contrarietà ad
affrontare i problemi in questo modo.
C'è, nella posizione espressa dalla maggioranza, una questione
essenziale, che qui non è stata chiarita. La Commissione aveva
deciso, e quindi ritenuto opportuno, sentire Chamonal: perchè oggi
non si vuole sentire Franco Chamonal? La risposta non è
convincente; non ci sono qui, o meglio vanno chiarite, quali
possono essere le opportunità politiche di scendere fino a Milano
per sentire una persona, che può essere utile ai lavori della
Commissione, così come era stato deciso, e, inoltre, non si possono
tirare in ballo questioni che riguardano la dignità politica delle
forze politiche oppure dei componenti della Commissione.
A nostro avviso, queste cose sono incomprensibili anche a noi e
credo siano incomprensibili anche all'opinione pubblica; quindi,
invitiamo ancora una volta la maggioranza a rivedere questo tipo di
atteggiamento. Per quanto ci riguarda, crediamo sia necessario che
la Commissione continui i lavori, ricercando il massimo di elementi
per avere il massimo di giudizi possibili; pertanto, il lavoro
della Commissione va e deve andare in quella direzione e, in questo
senso, siamo oggi fermamente convinti della necessità di sentire
Franco Chamonal.
Come ha detto il Consigliere Mafrica prima, non abbiamo mai
caricato di particolare significato questa audizione, ma, stando
così l'atteggiamento della maggioranza, a noi pare che sia
assolutamente necessario rispondere a questa necessità, che è
emersa dai lavori della Commissione. In questo senso non ci
lasciamo trascinare da nessuno, abbiamo una linearità di
comportamento che credo nessuno ci possa contestare, e, quindi,
sosterremo con forza la necessità che questa audizione ci sia.
Speriamo anche che da quell'incontro possano scaturire elementi
nuovi.
Non entriamo nel merito di alcune affermazioni, che riguardano
piuttosto conflitti interni ai partiti o tra le forze di
maggioranza, perchè il nostro unico interesse in questa vicenda è
di stabilire la verità e per questo obiettivo lavoriamo
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK