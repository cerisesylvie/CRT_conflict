Consiglio Regionale della Valle d'Aosta - Oggetto del Consiglio n. 371 del 11 febbraio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 371 del 11 febbraio 2009 - Resoconto
OGGETTO N. 371/XIII - Osservatorio per le politiche sociali.
Quarto rapporto.
Il Consiglio
Premesso che:
"L'articolo 4 della legge regionale n. 5 del 25 gennaio 2000,
concernente "Norme per la razionalizzazione dell'organizzazione del
servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
Regione", successivamente modificato dall'articolo 17 della l.r.
21/2006, prevede che l'Osservatorio regionale Epidemiologico e per
le Politiche Sociali (OREPS) predisponga, annualmente, una
relazione sullo stato di salute e di benessere sociale della
popolazione valdostana che può avere una versione strategica, o
generale, piuttosto che congiunturale, o tematica.
Si tratta, in questo caso, della versione strategica della
relazione, riguardante un insieme di approfondimenti specialistici
di rilevanza per la programmazione sociale regionale, consistente
nel Quarto Rapporto della componente sociale dell'Osservatorio
Regionale Epidemiologico e per le Politiche Sociali.
Visto l'allegato Quarto rapporto dell'Osservatorio per le
politiche sociali, che, ai sensi dell'articolo 4, comma 3, della
legge regionale 5/2000, come modificato, da ultimo, dall'articolo
17 della l.r. 21/2006, è illustrato dall'Assessore regionale alla
sanità, salute e politiche sociali".
Prende atto
del "Quarto rapporto" dell'Osservatorio per le politiche
sociali.
Allegato
(Omissis)
Presidente
- La parola all'Assessore alla sanità, salute
e politiche sociali, Lanièce Albert.
Lanièce A.
- Grazie, Presidente. Questo Quarto Rapporto
dell'Osservatorio per le politiche sociali arriva dopo pochi mesi
dall'inizio della nuova legislatura. Sarò breve perché so che avete
ricevuto tutti già, da quasi un mese, il documento, quindi so che
ci saranno diversi interventi e credo sia opportuno lasciare spazio
a considerazioni e ad un eventuale dibattito. Vorrei solo dire che
questo Rapporto rappresenta un'importante fotografia della
situazione sociale nella nostra Regione. Rispetto alle precedenti
edizioni, mantiene sicuramente un confronto fra i dati regionali e
nazionali, c'è una prima sezione dettagliata riguardante la spesa
di settore, che è una novità rispetto agli altri rapporti, e la
seconda è costituita da una sintesi e prospettiva in cui vengono
illustrati, seppure brevemente, i punti di eccellenza e criticità e
soprattutto le linee di indirizzo future per ogni intervento. In
generale, possiamo dire che la Valle d'Aosta ha ancora molte
eccellenze, ci sono però ancora dei punti critici ed è giusto
sottolinearli; per quanto riguarda alcune eccellenze, sicuramente
vi è l'ambito dell'assistenza ai bambini sotto ai tre anni, dove la
Valle d'Aosta è seconda solo all'Emilia Romagna, mentre un altro
indicatore importante è quello dell'assistenza da 3 anni fino alla
scuola dell'obbligo, dove la nostra Regione si posiziona molto
bene.
Avete già rilevato come la spesa per i servizi sociali sia
importante nella nostra Regione, ad un confronto di circa 98 € di
spesa pro capite per quanto riguarda l'offerta di servizi sociali
nel nostro Paese abbiamo circa 320 € pro capite nella nostra
Regione, questo ci fa capire quanto stiamo investendo nei servizi
sociali, ma questo sottolinea anche quant'è la difficoltà e
l'impegno per garantire a tutti i servizi sociali in una Regione
che ha delle caratteristiche geografiche specifiche. Un primo dato
significativo è quello che la previsione di crescita della
popolazione al 2025 porterà ad un aumento importante della
popolazione anziana oltre ai 65 anni e ad una contrazione di
giovanissimi. Un altro dato importante è l'aumento degli stranieri:
dal 2003 al 2006 è pari al 52 percento di immigrati in più, con un
tasso di immigrazione del 4,4 percento contro un 5 percento medio
nazionale. Ci saranno altri interventi sui servizi della famiglia e
della prima infanzia. Volevo enfatizzare un aspetto, che è la sfida
più importante delle politiche sociali, e non solo nella nostra
regione: quello della non autosufficienza. Mi riferisco in
particolare agli anziani e ai disabili. Abbiamo una popolazione
anziana con più di 64 anni, che è circa più del 20 percento della
popolazione totale; la metà di questi ha più di 74 anni. Questo è
un dato positivo, perché vuol dire che si invecchia di più e
sicuramente meglio ed è uno degli obiettivi socio-sanitari più
ambiziosi; d'altro canto, aumenta il carico sociale, aumenta la non
autosufficienza e a tale proposito ricordo che in questo campo la
nostra Regione è impegnata da molti anni a garantire una serie di
servizi: strutture residenziali pubbliche, microcomunità, strutture
pubbliche e private, strutture semiresidenziali pubbliche, servizi
domiciliari come l'ADI, il servizio di assistenza domiciliare. Vi
sono poi i disabili, nel Registro regionale della disabilità
risultano più di 5.800 disabili, quasi 5 ogni 100 abitanti e il
trend
sarà quello di veder crescere questa fascia di
popolazione. Gli interventi sulla disabilità sono tanti, esistono
strutture residenziali, servizi diurni, servizi integrativi a
domicilio, che comportano quindi un'importante spesa nell'ambito
delle politiche sociali che supera gli 85 milioni di euro. Nello
specifico la non autosufficienza è pari a circa il 45 percento di
questa somma che è stanziata per gli anziani e per i disabili.
Potete immaginare come sia di capitale importanza la gestione di
questo fenomeno. Ma ci sono alcuni punti critici: il disagio e la
marginalità sociale, abbiamo puntato il dito all'inizio della
legislatura su aspetti come la nuova povertà. Sicuramente ci sono
indicatori che ci fanno capire come questa nuova povertà c'è ed è
presente, abbiamo un aumento dei prelievi al Banco alimentare, il
dormitorio pubblico è sempre più richiesto come servizio, le
prestazioni al minimo vitale, le richieste straordinarie di
assistenza economica e le prestazioni sanitarie sono aumentate. Vi
sono alcuni servizi che ci fanno capire come al SERT siano cambiati
gli atteggiamenti: fino a pochissimi anni fa prevalevano i
tossicodipendenti, purtroppo il
trend
è aumentato rispetto
all'alcol e vi sono soprattutto dipendenti da alcol che si
rivolgono al SERT. Questi ultimi sono aumentati in modo importante
rispetto al 2006, e nel 2007 sono il 18,6 percento in più i giovani
che dichiarano un consumo di alcol importante. Abbiamo quindi delle
sfide che si presentano importanti e i punti critici sono
soprattutto l'aumento della non autosufficienza, quindi aumento
della quota di anziani non autosufficienti, della disabilità,
l'aumento del numero degli stranieri, la crescita del numero delle
famiglie fragili (sovente dove c'è solo un partner...) la presenza
di persone disabili e non autosufficienti. Sono quindi gli aspetti
più delicati e più importanti su cui dovremo agire e la sfida sarà
quella di mantenere questo robusto sistema di
welfare
di cui
disponiamo, una sfida che sarà quella di coniugare solidarietà,
sussidiarietà e sviluppo con sempre maggiore efficacia ed
efficienza. Mi riferisco al fatto di cercare di controllare in modo
serio e attento le risorse economiche, che sono ingenti, ma che
meritano un attento monitoraggio.
Presidente
- Dichiaro aperta la discussione generale.
La parola alla Consigliera Fontana Carmela.
Fontana (PD)
- Questo quarto rapporto sulle politiche
sociali è come i precedenti un momento particolarmente importante
della politica valdostana sia per l'argomento che tratta, sia per
la qualità del lavoro presentato, che è sicuramente elevata.
Apprezziamo inoltre il tema trattato quest'anno in modo
monografico: quello delle nuove povertà, in sintonia con le
preoccupazioni di tutti sulle possibili conseguenze della crisi
mondiale, che certamente possono pesare particolarmente sulle fasce
più deboli. È certo che il sistema sociale valdostano impegna
grandi risorse ed è altrettanto vero che in molti settori è nelle
prime posizioni fra le Regioni del nostro Paese. Qui però è
opportuno evidenziare le criticità, in modo che si possano
risolvere o quanto meno ridurre nel loro impatto. La prima
criticità che noi vediamo è quella della povertà. Se è vero che
quasi il 10 percento di popolazione a rischio di povertà è un dato
inferiore a quello della media italiana, che è del 12,9 percento, è
anche vero che la Valle d'Aosta è l'ultima fra le Regioni del
centro nord, salvo l'Abruzzo e il Molise. Occorre tuttavia
evidenziare che il prodotto interno lordo pro capite vede la Valle
d'Aosta ai vertici, poco sotto la Lombardia; ne consegue che, a
fronte di un tenore di vita medio piuttosto alto, la fascia delle
persone a rischio di povertà è molto più alta che nelle altre
Regioni sviluppate, quindi il divario fra ricchi o benestanti e
fasce deboli è più alto della media nazionale. C'è insomma una
polarizzazione della società valdostana che va in senso opposto
all'eguaglianza e al diritto di avere pari opportunità. Il dato del
9,9 percento di popolazione a rischio di povertà è poi da vedere in
rapporto ad un orizzonte europeo, dove l'Italia ha una delle più
alte percentuali di popolazione a rischio di povertà, con la
conseguenza che questo problema in Valle d'Aosta ci pone nelle
retroguardie dell'Europa. L'obiettivo in campo sociale della
strategia di Lisbona prevede una riduzione significativa di questi
numeri, infatti se si vanno a vedere i dati degli anni precedenti,
si vedrà che tale percentuale è andata aumentando, occorre inoltre
tenere conto che i dati sono del 2007, non sono ancora stati
registrati in questa fotografia statistica gli effetti dell'attuale
recessione caratterizzata in Valle da pesanti ripercussioni
occupazionali. Riteniamo pertanto che verso le nuove povertà
occorra fare un'inversione di rotta, mettendo in atto strategie che
superino la vecchia logica dell'assistenzialismo e che diano reali
speranze di uscita da questa situazione poco brillante. Ci
permettiamo un suggerimento: occorre che le finanze regionali
destinino molte più risorse verso investimenti produttivi per il
miglioramento delle infrastrutture e per lo snellimento
dell'amministrazione pubblica e delle procedure burocratiche, per
tutto ciò che può aumentare lo sviluppo economico e l'occupazione,
che sono l'unica garanzia per ridurre la durata della povertà.
L'Osservatorio delle politiche sociali evidenzia a questo proposito
che la Valle d'Aosta destina alla ricerca e allo sviluppo lo 0,31
percento del PIL contro l'1,10 percento della media italiana e ben
il 3 percento dell'obiettivo di Lisbona per l'anno prossimo. Si sa
che la ricerca e lo sviluppo sono uno dei più importanti elementi
per la crescita di un'economia. La Valle d'Aosta per adeguarsi agli
standard
europei dovrà moltiplicare per dieci gli
investimenti in questo settore.
Un secondo settore che oggi è stato oggetto di discussione, in
cui vediamo delle criticità, è quello dell'istruzione, elemento
essenziale per combattere il disagio giovanile e per creare le
risorse umane necessarie allo sviluppo economico e sociale della
nostra comunità. L'abbandono scolastico dai dati pubblicati in
attesa di dati più precisi che l'Assessore si è impegnato a
fornirci, pone la Valle d'Aosta al quartultimo posto in Italia
subito dopo la Campania, la Sicilia e la Sardegna, l'indice è del
24,2 percento e poi due volte e mezzo l'obiettivo di Lisbona 2010.
Qui la strada è veramente in salita, se non si è capito fino in
fondo quali siano i motivi che portano all'abbandono scolastico,
diventa impossibile trovare dei percorsi di soluzione e di
miglioramento della situazione.
La terza criticità è l'assistenza ai bambini fino a 3 anni. Se è
vero che la Valle d'Aosta è ai vertici nel settore subito dopo
l'Emilia Romagna, è anche vero che l'obiettivo di Lisbona 2010 è di
almeno un posto disponibile negli asili-nido e nelle infrastrutture
dedicate a ogni 3 bambini non è ancora raggiunto. In particolare
nella città di Aosta e nella Comunità montana Grand Paradis,
Valdigne e Mont-Blanc la disponibilità di posti giunge a coprire
solo la metà delle richieste, ne consegue che 75 bambini ad Aosta,
50 nella Grand Paradis e 20 nella Valdigne ogni anno sono esclusi
da questo tipo di servizio. Occorre fare di più puntando
soprattutto sulle strutture come le
garderies
e le tate
familiari, che hanno un costo inferiore e una maggiore flessibilità
organizzativa e maggiore possibilità di diffusione sul territorio e
occorre fare meglio per una vera equità sociale. Occorre
privilegiare i bambini dei nuclei familiari in cui entrambi i
genitori lavorano, indipendentemente dal reddito di cui si terrà
conto solo per quanto riguarda la determinazione della retta da
pagare. Si eviterà, come avviene oggi, che chi lavora e si impegna
nella società non riesce ad utilizzare il servizio pubblico di
assistenza ai bambini da 0 a 3 anni perché superato in classifica
per il reddito inferiore dei nuclei familiari monoreddito, ossia in
cui vi è un genitore disponibile per la cura dei figli, ma che per
il minor reddito precede le famiglie con entrambi i genitori
lavoratori che avrebbero più bisogno dell'asilo-nido.
La quarta criticità è legata all'aumento della vita media dei
valdostani, elemento di per sé molto positivo, ma che comporta
rilevanti ricadute in termini di organizzazione dei servizi
specifici. Appare evidente l'aumento della popolazione
over
65, che in percentuale raggiunge circa il 20 percento dell'intera
popolazione valdostana e che nel 2007 ha raggiunto il numero di
25.522 unità, 500 in più rispetto al 2006, nella sola di città di
Aosta abbiamo 8.276 persone
over
64, più 161 unità.
Guardando la distribuzione della popolazione anziana sul territorio
regionale, si può prevedere una crescita della domanda di servizi
per gli anziani; dai dati disponibili emerge che la media regionale
della dotazione dei servizi è del 4 percento, con una distribuzione
a macchia di leopardo; ad esempio, abbiamo una dotazione pari
all'8,4 percento nella Comunità Grand Combin e una dotazione pari
all'1,7 percento nella Comunità Mont Emilius. Un'attenzione
particolare merita la città di Aosta, in essa infatti gravita 1/3
degli
over
65, 8.276 anziani che vivono in Valle d'Aosta. La
Regione, tenendo conto di una sempre maggiore consistenza della
popolazione anziana, specie per la componente
over
74, che
ha portato ad un aumento delle richieste di cura dei soggetti
colpiti da gravi patologie croniche degenerative, ha avviato la
trasformazione di molte strutture di tipo alberghiero a strutture
con convenzione socio-sanitaria, ciò ha portato a differenziare le
strutture secondo tre livelli che tengono conto delle gravi
patologie degli ospiti. La Regione con deliberazione n. 2282/2007
ha approvato i requisiti minimi strutturali e organizzativi dei
servizi socio-assistenziali per anziani e ha stabilito che alla
data del 31 dicembre 2015 le strutture si devono adeguare ai nuovi
requisiti minimi. Questo programma di adeguamento delle strutture
può portare ad una diminuzione di numeri di posti disponibili nei
prossimi anni, ciò comporta un'impossibilità di far fronte alle
richieste di nuovi ricoveri. Va inoltre evidenziato che
l'Osservatorio fa una precisa analisi oggettiva di tutti i dati
rilevabili, ma non evidenzia, cosa molto importante, se ci sono
liste di attesa e non fa una proiezione sulle probabili esigenze
future in termini di posti realmente disponibili. La nostra
impressione è che esista nel capoluogo regionale una grave carenza
di posti letto, attualmente in parte tamponata con l'inserimento in
microcomunità di altri comuni; questa non è una scelta corretta,
perché è bene che il cittadino valdostano inserito possa comunque
non essere allontanato dal luogo in cui ha vissuto fino ad allora.
Per questo motivo è urgente che si individui nella città di Aosta
una struttura dove nel più breve tempo possibile poter realizzare
almeno 50 nuovi posti letto, per dare risposta non solo
all'aumentare delle richieste per la maggiore durata media della
vita, ma anche alle inevitabili chiusure delle attuali strutture
durante i lavori di messa a norma o per la loro sostituzione in
quanto inadeguate e non ristrutturabili.
Per quanto riguarda il servizio di assistenza domiciliare
integrata (ADI), dall'Osservatorio emerge che gli utenti che hanno
usufruito di questo servizio sono 118 e non vi è nessuna analisi in
merito. Dai dati in nostro possesso risulta che gli utenti che
hanno usufruito del servizio ADI nella città di Aosta per il 2008
sono stati 22; pare che questo tipo di servizio faccia fatica a
decollare, perché ha il vantaggio di mantenere l'anziano presso il
proprio domicilio, ma richiede una disponibilità e un forte impegno
da parte dei familiari.
Vorrei concludere con due piccole osservazioni: la prima
riguarda la legge n. 19/1994 in materia di assistenza economica,
che comporta una spesa annua di poco più di 700mila euro. Riteniamo
che questi interventi siano inadeguati, in quanto non rispondono né
in termini di continuità, né in termini di entità alle aspettative
di una società che voglia essere incisiva. In particolare riteniamo
che si debba aumentare il livello del minimo vitale, in modo da
garantire un effettivo livello di vita dignitoso che non è
garantito dai 450 € attuali. Riteniamo inoltre che per le categorie
più deboli, gli ultra 65 e gli invalidi, tali interventi dovrebbero
procedere in automatico e non essere visti come degli interventi
una tantum
. In questa direzione qualcosa è stato fatto negli
anni passati, ma occorre fare di più e avviare una procedura
ordinaria di sostegno economico.
L'ultima osservazione è sull'Albo delle casalinghe per segnalare
l'ulteriore riduzione nel numero delle persone iscritte: 200 in
meno su 1.500 in un solo anno e la totale assenza di rimborsi per
infortunio domestico, mentre erano stati 37 nel 2006 e 124 nel
2005; per ciò che riguarda i ricoveri, sono state 136 le giornate
di ricovero rimborsate contro le 162 del 2006 e le 190 del 2005.
Questi dati dimostrano che la legge che ha istituito questo albo ha
prodotto un servizio che non ha alcun riscontro positivo e pertanto
riteniamo che si debba fare una riflessione al fine di fornire alle
persone che operano solo in ambito familiare una protezione
assicurativa più efficiente e funzionale che possa trovare un
maggiore gradimento fra gli interessati. I servizi sociali sono uno
dei momenti più importanti della politica valdostana e richiedono a
tutti noi un grande sforzo per migliorare i servizi, ciò comporta
tempo ed energie perché questi servizi, che incidono direttamente
sulle parti più sensibili della persona umana, spesso mostrano
complessità e articolazioni difficili da interpretare e da
migliorare; per questo riteniamo che in tale settore più che in
tanti altri la maggioranza e l'opposizione debbano guardare al di
là dei propri interessi di parte ed essere uniti dalla parte dei
cittadini.
Presidente
- La parola al Consigliere Salzone.
Salzone (SA-UdC-VdA)
- Grazie, Presidente. Anche
quest'anno con la presentazione del rapporto dell'Osservatorio per
le politiche sociali siamo chiamati ad analizzare i dati delle
attività realizzate lo scorso anno. È bene quindi precisare che i
dati di riferimento sono quelli del 2007, così come è bene
precisare che l'analisi di oggi si colloca all'inizio di una nuova
legislatura che come priorità da subito ha dovuto fare i conti con
la grave recessione internazionale. All'atto della stesura di
questo documento nulla faceva presagire una così grave situazione
economica, tanto che oggi nell'interpretare il rapporto
dell'Osservatorio siamo necessariamente obbligati a tener ben conto
di quanto sta avvenendo anche nella nostra regione.
Venendo al lavoro svolto dall'Osservatorio per le politiche
sociali, possiamo rilevare che le individuazioni delle nuove
priorità e gli impegni futuri sono all'insegna della continuità, ma
anche del miglioramento della qualità dei servizi. Alla base
dell'azione in modo particolare l'adesione al principio della
centralità della persona, quindi della famiglia, ma anche della
sussidiarietà, ancora una volta si sanciscono principi
imprescindibili come quello della ricerca di una sempre maggiore
equità nella distribuzione dei servizi e delle risorse, o come
l'impegno costante verso la popolazione più debole. Si confermano
valori come la dignità della persona e il diritto alla uguaglianza.
Quest'anno il tema prevalente è quello delle nuove povertà, ovvero
di quella parte di popolazione che solo poco tempo fa non rientrava
in nessuno schema predefinito, in quanto sufficientemente tutelato
dal cosiddetto "sistema". Noi su questo tema siamo stati fra coloro
che già nella passata legislatura hanno acceso il dibattito, anche
quando alcuni ci accusavano di catastrofismo o quando presentavamo
dati e previsioni che si sono rivelati poi realtà. Oggi i dati
ufficiali ci confermano che siamo una Regione che ha una
percentuale troppo alta di cittadini che rischiano di entrare nella
spirale della povertà; proprio per questo motivo è necessario non
farsi troppo ammaliare dai tanti dati positivi che ci
inorgogliscono e dei quali ci si può senz'altro rallegrare, ma
nello stesso tempo è altresì opportuno concentrare ogni sforzo
verso quelle persone e quelle famiglie che affrontano
quotidianamente la loro esistenza con gravi difficoltà in un
contesto economico sprofondato nell'incertezza e del quale non si
intravede ancora nessuno spiraglio. Ben vengano quindi molte delle
proposte che sono fatte nell'Osservatorio, ben venga l'iniziativa
di costituire una nuova Commissione che raccolga i dati e
approfondisca anche le cause-effetto che hanno portato troppe
famiglie in stato di sofferenza così grave; ben vengano i tavoli di
confronto, ai quali siamo interessati, così come siamo interessati
e disponibili a dare il nostro contributo con idee e iniziative che
da sempre su questi temi ci hanno visti in prima linea. Si faccia
tesoro quindi di ciò che già conosciamo, mettiamo insieme tutte le
ricerche e i rapporti che investono il sociale e guardiamo con
attenzione al futuro che non sarà certo dei più rosei. Per fare
tutto questo però sarà necessario migliorare alcuni settori
dell'apparato che si occupano del sociale, ci riferiamo in modo
particolare al mondo degli assistenti sociali che operano sul
territorio, per le quali sarà necessario istituire un codice
comportamentale univoco che tenga conto del particolare momento. A
nostro avviso in questo settore rimangono evidenti alcune criticità
come la carenza di personale proprio per il momento che stiamo
vivendo. Siamo senza dubbio in presenza di operatori di buon
livello che lavorano con grande passione, anche se in alcuni casi
abbiamo constatato che alcuni responsabili territoriali non
dimostrano sempre quella pazienza sufficiente sui singoli casi, che
quindi, a nostro avviso, palesano in alcuni momenti carenze di
professionalità. Non vogliamo certo passare per coloro che
rappresentano critiche gratuite. Crediamo di avere il dovere però
di segnalare, anche sulla base di esperienze dirette, alcune lacune
che si sono manifestate nella gestione di singoli casi. Il nostro
unico scopo è quello di migliorare un settore già collaudato e che
non deve essere messo in discussione più di tanto. Diciamo che ci
sono alcune cose che possono essere migliorate, quindi va in tale
direzione questo mio discorso. Con tale rapporto si vuole in
qualche modo fotografare lo stato di salute e di benessere della
nostra popolazione, si tratta della versione strategica che
riguarda settori di rilevanza per la programmazione sociale della
nostra Regione; lo strumento guida rimane l'Osservatorio ne siamo
convinti, a noi rimane il compito di saperlo utilizzare, sapendo
già che nei prossimi anni diventerà sempre più essenziale per
migliorare la qualità di vita della nostra popolazione. A tal
proposito è bene ricordare fra le altre cose che quest'anno
l'Osservatorio ha approfondito anche il delicato tema
dell'accessibilità e di accessibilità si parla in diversi modi
anche in relazione alle disuguaglianze sociali. Infatti crediamo
che uno dei problemi maggiori sia quello di portare a conoscenza
dei cittadini più deboli e quindi meno capaci di relazionarsi con
le strutture pubbliche ciò a cui hanno diritto ed è qui il mio
richiamo al discorso delle assistenti sociali sul territorio. Mi
piacerebbe che questi operatori del territorio, in un momento così
difficile per certa popolazione, fossero i promotori rispetto a
quelle persone che hanno difficoltà di approcciarsi con gli enti
pubblici in generale e quindi essere messi al corrente di ciò che
ad esempio recentemente abbiamo deliberato nell'ambito della crisi
economica. Sono tutte cose che abbiamo pubblicizzato noi per primi,
ma che sovente non entrano nelle case dei cittadini che non leggono
i giornali o che hanno delle difficoltà. Ecco dove penso che il
ruolo importante sul territorio debba essere svolto da persone con
una professionalità tale da essere costantemente messi al corrente,
che seguono l'evoluzione dei provvedimenti che la Giunta o il
Consiglio con leggi proprie fa. Oggi più che mai è necessario che
le Amministrazioni interessate si adoperino con strutture
efficienti e personale qualificato per consentire di poter accedere
ai servizi con facilità e soprattutto di farlo in modo appropriato
e tempestivo nel rispetto dei bisogni di alcune categorie
particolari, quali gli anziani, i disabili, le persone a basso
reddito e le persone sole, un po' quello che cercavo di dire prima.
Questo documento ha senz'altro il pregio di entrare nell'ambito di
tutto il territorio, di questo dobbiamo essere assolutamente
orgogliosi di come è stato strutturato, ripeto, nel segno della
continuità; credo che valga la pena con un minimo di onestà
intellettuale cercare anche di vedere laddove possiamo migliorare
alcuni settori. I settori cosiddetti "di eccellenza" li conosciamo
bene, forse ci vorrebbe anche più tempo e ci sarà senz'altro
qualcuno che li farà rilevare meglio di me, ma per essere
costruttivi - in un momento in cui la gente ha bisogno del nostro
apporto - credo sia indispensabile "mettere il dito" dove qualche
piccola carenza c'è.
Per concludere rivolgiamo un ringraziamento all'Assessore
Lanièce per aver voluto presentare questo pregevole documento,
senza ricorrere a stravolgimenti di sorta nel segno della
continuità, dimostrando una particolare disponibilità con tutti e
una marcata sensibilità verso coloro che oggi vivono una situazione
di grande difficoltà.
Presidente
- La parola alla Consigliera Morelli
Patrizia.
Morelli (VdAV-R)
- Merci, M. le Président. Pour la
première fois au cours de cette législature nous sommes confrontés
au rapport rédigé par l'Observatoire régional d'épidémiologie et
des politiques sociales. Un volume d'environ 300 pages très denses,
riches en tableaux comparatifs, données, pourcentages, qui méritent
une analyse très approfondie. Entre parenthèses je me permets de
signaler que nous nous serions attendus qu'un document de telle
spécificité et complexité soit d'abord illustré à l'intérieur de la
V
e
Commission, afin de favoriser une profitable
confrontation. Force nous est de constater que le parcours choisi
est un autre et nous en prenons acte. On nous présente aujourd'hui,
à travers ce IV
e
rapport, un instrument technique
important censé nous fournir un tableau réel de la société
valdôtaine dans ses aspects plus sensibles et délicats. Un
instrument le plus possible objectif, qui doit servir à donner des
éléments de connaissance et d'évaluation sur les besoins de la
population à tous ceux qui doivent dans différents domaines prendre
des décisions en matière de politique sanitaire et sociale. Nous
partageons donc le souhait de l'Assesseur dans la présentation du
volume, là où il parle d'un outil approprié pour la connaissance
des problèmes, mais nous nous permettons d'être d'avis différent
quand il attribue au rapport la fonction de mise en lumière des
nombreux points d'excellence qui caractérisent notre Assessorat.
Nous croyons que l'excellence qui est représentée dans certains
secteurs des politiques sociales valdôtaines devrait être vérifiée
et reconnue par un organisme tiers externe à l'Administration
possiblement, plutôt que par un bureau de l'Assessorat de la santé
comme l'Observatoire régional des politiques sociales, qui est une
émanation directe de l'Assessorat et qui dépend en tout et pour
tout de l'Assessorat.
Un'eccellenza che salta subito agli occhi, o forse è meglio
definirla un primato, è costituita dalla spesa regionale pro
capite, lo ha sottolineato l'Assessore, che pone la Valle d'Aosta
al primo posto con 320 euro. Il Trentino Alto Adige, Regione con
cui ci viene spontaneo confrontarci, si trova a qualche lunghezza
di distanza con 227,3 € pro capite, quasi un rapporto di 2 a 3, una
differenza di circa 93 € pro capite che corrisponde grosso modo
alla spesa media pro capite nazionale che è di 98 €. Qui alcune
riflessioni politiche ci paiono doverose. Questa maggioranza tende
a mettere spesso l'accento sulla quantità di risorse destinate alle
politiche sociali come se il fatto di mettere a disposizione tanti
soldi fosse una garanzia assoluta di qualità e costituisse una
sorta di viatico certo per la soluzione e il riconoscimento
dell'eccellenza. Certo, gli investimenti economici sono
fondamentali, come dire il contrario?, ma non sono tutto, servono
anche programmazione, lungimiranza, strategie. L'organismo terzo
citato all'inizio dovrebbe monitorare costantemente la qualità e la
rispondenza dei servizi per consentire di valutare se la differenza
di spesa fra il valore medio nazionale e la spesa valdostana -
differenza pari a 222 € pro capite - corrisponda esattamente ad una
proporzionata differenza di quantità e qualità di servizi erogati
alla popolazione valdostana, tenendo conto delle sfavorevoli
condizioni morfologiche e dei nostri piccoli numeri. Una
valutazione di efficacia e di efficienza che indichi fino a che
punto è corretto spingersi con gli investimenti, ottimizzando il
rapporto costi/benefici.
Tornando al quadro delineato dal rapporto dell'Osservatorio, si
evince una situazione di fragilità e vulnerabilità della società
valdostana, come ha ricordato il collega Salzone, che, essendo i
dati in oggetto relativi al 2007, non è ancora influenzata dalla
crisi economica, che tenderà certamente a renderla più grave.
Appare evidente lo squilibrio crescente fra le fasce di popolazione
produttiva che si fanno carico del costo dei servizi e le fasce di
popolazione che fruiscono dei servizi senza poterli mantenere. Il
saldo naturale è negativo, meno 33 unità, mentre il saldo totale
diventa positivo per il saldo migratorio, pari a più 1.167 unità.
Così come all'interno del rapporto si evidenzia un problema di
disgregazione dell'organizzazione sociale quale l'abbiamo
conosciuta finora, con una diminuzione più marcata rispetto alla
media nazionale dei matrimoni sia civili, sia religiosi e una
decrescente propensione alla procreazione, come se una parte dei
giovani valdostani avesse abdicato ad un percorso di crescita e
maturazione personale e ad un'assunzione di responsabilità un tempo
ritenuta normale per il timore di non potervi far fronte in modo
adeguato. Questo nonostante l'accresciuta attenzione alle politiche
per la prima infanzia in Valle d'Aosta, che vedranno la nostra
Regione con gli ultimi provvedimenti raggiungere gli
standard
di Lisbona per gli asili-nido, che prevedono una
copertura in termini di servizi del 33 percento della popolazione
da 0 a 3 anni. Gli spunti di riflessione che scaturiscono dalla
lettura dei dati sono molti e le domande a cui l'Assessorato dovrà
dare una risposta... non voglio toccare tutti gli argomenti, perché
mi dilungherei troppo, evidenzierei solo alcuni dati che hanno
catturato la mia attenzione in modo particolare.
Il capitolo sugli stranieri mette in rilievo una buona capacità
di accoglienza e di integrazione dimostrata dalla nostra Regione;
ora, al di là di un giustificato orgoglio per quella che ritengo
essere una qualità di ospitalità del popolo valdostano, forse anche
in virtù del suo passato relativamente recente di immigrazione,
credo che qui si tratti essenzialmente di necessità reale di
manodopera e di numeri e mi chiedo fino a che punto la buona
capacità di accoglienza rimarrà tale per coloro che accolgono e per
coloro che sono accolti, se il
trend
permane quello
registrato nel periodo che va dal 2003 al 2006, citato
dall'Assessore, con un incremento complessivo del 52,2 percento in
soli 4 anni. Leggiamo di un aumento dei servizi di mediazione
interculturale e dell'attivazione nel 2008 di tre nuovi centri
comunali immigrati extracomunitari a Châtillon, Morgex, Verrès,
oltre a quello già in funzione ad Aosta. Sarà importante conoscere
i dati e le strategie che questa maggioranza intende adottare in
prospettiva.
Procedendo in un parziale e non esaustivo esame dei punti
trattati nel quarto rapporto, nel capitolo sulla prima infanzia
salta agli occhi l'ampio divario esistente fra le tariffe degli
asili-nido, dove l'incidenza percentuale del costo sostenuto dalle
famiglie va dall'11,39 percento del Comune di Aosta al 30 percento
dell'asilo-nido di Sarre (se i miei calcoli sono corretti), ma se
gli
standard
del servizio sono fissati per legge e quindi
uguali per tutti, non sarebbe il caso di equilibrare le tariffe,
anche in vista della prevista pianificazione di un sistema di
flessibilità dei servizi rispetto alle dinamiche della popolazione
e nel rapporto fra residenza e luogo di lavoro? Un'altra domanda
che mi è sorta spontanea è come mai gli enti locali non utilizzino
l'IRSEE per il calcolo delle quote utenti e per le
garderies
. L'IRSEE non dovrebbe essere il parametro cui fare
riferimento per tutti i servizi sociali?
Avrei ancora altre domande, ma non mi sembra la sede per entrare
troppo nel dettaglio, piuttosto, per quanto riguarda il capitolo
famiglia e minori, mi preme mettere l'accento sul servizio di
assistenza domiciliare educativa, che dovrebbe porre rimedio a
quelle situazioni di fragilità e conflittualità interne alle
famiglie, che possono pregiudicare il benessere psicofisico dei
minori. Nel 2007 le domande presentate sono state 56, di cui 42
accolte, con una percentuale di soddisfacimento del bisogno del 75
percento. Come vengono gestite le segnalazioni non accolte? Si
pensa di incrementare le risorse in questo servizio per far fronte
all'aumento delle richieste? La mia considerazione è che un
intervento tempestivo in questo ambito può prevenire l'aggravarsi
di problemi futuri.
Per quanto riguarda il disagio evolutivo in ambito scolastico,
nel rapporto si indica la consistenza delle segnalazioni, ma non la
presa in carico effettiva degli scolari - o perlomeno io non sono
riuscita ad individuarla - e il numero degli operatori coinvolti,
quanti sono, se sono precari, se hanno prospettive di continuità di
intervento. Anche per quanto riguarda il servizio DEAS è importante
la constatazione che più la segnalazione e la presa in carico sono
precoci più si riesce ad evitare la cronicizzazione e l'aggravarsi
dei problemi.
Per quanto riguarda gli anziani, dal rapporto non si capisce se
l'assistenza domiciliare integrata sia stata attuata ed estesa su
tutto il territorio valdostano, con quali valori e con quali
prospettive future. Si rileva per contro una diminuzione delle
domande di inserimento in strutture residenziali e dall'altra parte
un aumento di domande di assistenza alternativa
all'istituzionalizzazione, presumibilmente grazie al lavoro di
sensibilizzazione a sostegno della domiciliarità realizzato negli
ultimi anni. Se il
trend
rimarrà questo, quali scelte
verranno fatte per le piccole strutture economicamente
svantaggiose, le piccole microcomunità magari non più a norma e che
necessitano di ristrutturazione?
Nel complesso mi pare che lo sforzo fatto per la compilazione e
la stesura del quarto rapporto dell'Osservatorio delle politiche
sociali sia apprezzabile, ci fornisce un quadro esaustivo anche se
riferito al 2007 e quindi in parte già superato. Si tratta di un
documento eminentemente tecnico che indubbiamente servirà per il
futuro e come spunto di riflessione; laddove mi pare che la
politica latiti è nel delineare delle scelte strategiche che siano
frutto di un progetto più a lungo termine, che tendano ad
anticipare i problemi, a prevenirli e ad ottimizzare le risorse
che, come tutti sappiamo, non sono infinite. Il capitolo delle
conclusioni pone molte domande sul futuro ma, a mio avviso, non
fornisce adeguate risposte strategiche. Riconosce, è vero, che
esistono ancora elementi di debolezza nella distribuzione
territoriale dei servizi e nei criteri di accesso agli stessi da
parte dei cittadini, come ha sottolineato il collega Salzone, ma
forse indugia un po' nell'autoapprezzamento. Tornando ai valori
della spesa dell'Alto Adige, quindi chiediamoci se il 31 percento
in meno della loro spesa pro capite o il 46 percento in meno della
spesa pro capite del Friuli Venezia Giulia, per citare un'altra
Regione autonoma, o il 54 percento in meno pro capite della Regione
Emilia Romagna, notoriamente attenta al
welfare
e a
garantire un'alta qualità della vita ai suoi cittadini...
chiediamoci se queste differenze corrispondono ad una loro più
scarsa attenzione alle problematiche sociali, oppure se questi
valori sono il risultato di un'adeguata politica strategica e di
un'oculata gestione delle risorse e in questo senso mi pare che
l'Assessore abbia avuto una timida apertura in conclusione del suo
intervento.
Presidente
- La parola alla Consigliera Impérial
Hélène.
Impérial (UV)
- Grazie, Presidente. Richiamando la
professione medica come mio primo amore, condivido con voi
l'importanza del procedimento anamnestico della raccolta dei dati
del paziente finalizzata alla diagnosi della patologia e alla
definizione della strategia terapeutica da adottare. Ebbene, credo
che questo rapporto offra un'anamnesi dettagliata, una serie di
elementi specifici, un'analisi precisa della situazione sociale
della nostra regione, al fine non tanto di elogiare l'opera
dell'Assessorato quanto piuttosto nel principio condivisibile
dell'autovalutazione.
Il concetto di nuova povertà che emerge da questo rapporto è
sicuramente interessante, ma ambiguo. Il termine è di grande
attualità se solo si considera che, secondo l'ISTAT, in Italia ci
sono 2,6 milioni di famiglie in stato di povertà, ossia dotate di
un reddito inferiore ai 936 € mensili. La Consigliera Fontana ha
già messo in evidenza come nella nostra regione la percentuale di
famiglie in stato di povertà sia inferiore rispetto alla
percentuale delle famiglie nel resto d'Italia, eppure a volte
assistiamo a fenomeni di rimozione collettiva, per cui sembra che
la povertà sia altro da noi. La povertà economica è legata ad una
complessità di fattori che contribuiscono ad estendere la fascia di
vulnerabilità e un senso forte di insoddisfazione e di incertezza.
Occorre a mio giudizio non tenere conto soltanto della povertà come
esito, ma soprattutto dei processi di impoverimento;
precarizzazione del lavoro, rischio di contrazione del
welfare
, fragilità familiare sono tre fattori che
moltiplicano la vulnerabilità, la allargano a fasce sociali un
tempo relativamente al sicuro, accrescono l'ansia nei confronti del
futuro. Malgrado la soglia di povertà sia statisticamente fissata
in 936 € per due persone, un
single
si sente in miseria con
1.200 €, una coppia con 1.800 € e la soglia sale a 2.000 € per i
nuclei più numerosi. La povertà economica si intreccia con un
accumulo di fattori di debolezza sociale: la mancanza o perdita del
lavoro, il disagio psichico, l'etilismo e la tossicodipendenza. La
funzione di compensazione delle incertezze del mercato e della vita
è stata da sempre implicitamente affidata nel nostro Paese
all'istituzione della famiglia, istituzione che sta mostrando segni
di logoramento. Accade spesso che la famiglia, anziché compensare
la perdita di reddito, di autostima, di partecipazione al sociale,
spesso ne venga travolta. In una realtà mediamente laboriosa e
benestante come la nostra molte persone coinvolte da processi di
impoverimento e soprattutto dalla perdita del lavoro si vergognano
della loro condizione e, secondo quanto emerge dal rapporto, spesso
hanno ritegno a chiedere aiuto. La crescente incertezza economica,
l'instabilità rispetto alla propria condizione si riflettono in una
solidarietà a corrente alterna rivolta spesso ai propri simili,
mentre viene meno la dimensione pubblica e quella dei diversi,
magari proprio coloro che più hanno bisogno di aiuto vengono
rigettati. L'aumento della vulnerabilità e della fragilità sociale
dunque non ha generato una crescita della solidarietà, ma piuttosto
un ripiegamento sulla domanda di ordine e una caccia ai nemici del
nostro benessere. Proprio in questo senso fra i processi che
generano impoverimento dobbiamo considerare più ampiamente
l'immigrazione. Gli immigrati sono tipicamente desiderati, ma non
benvenuti nelle società avanzate e le nostre società, lo sappiamo
bene, hanno strutturalmente bisogno di questi nuovi poveri, sono
richiesti per lo svolgimento di molti lavori necessari, ma
sgradevoli. La loro relativa povertà spesso li rende flessibili,
adattabili, laboriosi e quindi utili. Oggi più che mai una vera
coesione sociale necessita di un'imprenditorialità sociale che
"sbarazzi" la pura logica assistenzialistica. Uno degli aspetti
fondamentali delle linee emergenti di lotta alla povertà consiste
nell'orientamento verso politiche attivizzanti, in grado di
mobilitare capacità e risorse dei beneficiari, emancipandoli dal
bisogno e dalla dipendenza assistenziale. È una sorta di filosofia
del trampolino, che richiede ai soggetti beneficiari di uscire da
una logica di protezione passiva per diventare protagonisti attivi
delle politiche sociali e l'arena della partecipazione al lavoro è
il campo privilegiato di questa linea di azione. Le politiche
formative sono un tassello essenziale di questo rinnovato modello
di
welfare
, non solo orientato alla protezione passiva dei
cittadini pur necessaria contro diverse situazioni di debolezza
sociale, ma anche capace di promuovere attivamente l'inclusione
nella società.
Presidente
- La parola al Consigliere Rigo.
Rigo (PD)
- Quella che stiamo attraversando sembra essere
la più grave crisi economica e sociale della nostra vita, tutti
percepiamo la portata della sfida che ci attende ed infatti questa
Assemblea ne ha discusso in modo positivo poche settimane fa. La
crisi metterà in discussione il sistema di protezione sociale, le
nostre certezze, il
welfare
come si è venuto a creare nel
corso di questi ultimi 30 anni. Su "La Stampa" di domenica 25
gennaio un filosofo francese in un'intervista ha detto che - cito
-:
"non si tratta di una crisi solamente economica, tocca i
valori sostanziali sui quali la nostra società si riposa, quello
che uscirà da questa crisi non è nient'altro che un nuovo modo di
stare insieme, una nuova forma di legame sociale"
. La crisi
quindi ci impone il coraggio di cambiare, di innovare, di riformare
ed io provo a indicare alcune sollecitazioni. Il dibattito di oggi
dovrà a mio parere essere l'inizio di un percorso di discussione,
di confronto e di ascolto per trovare insieme la strada di una via
nuova, attorno ai temi del lavoro, del sostegno alla famiglia e
alla persona, all'assistenza sociale e sanitaria; occorre
sviluppare rilanciando il dibattito sul piano di zona, un confronto
il più possibile allargato e responsabile. Apertura e
partecipazione per costruire insieme un
welfare
di comunità,
in grado di rispondere davvero ai nuovi bisogni e alle nuove
aspettative di una società che si trasforma velocemente, giorno
dopo giorno. In questa direzione è molto positivo l'articolo 4
della legge regionale n. 5/2000, legge che peraltro dovrebbe essere
ripensata nella logica di un modello più federalista e partendo dal
principio di sussidiarietà, articolo 4 che stabilisce la
predisposizione ogni anno da parte dell'Osservatorio regionale
epidemiologico e per le politiche sociali di una relazione sullo
stato di salute e di benessere sociale della popolazione.
Una fotografia quella scattata dal rapporto che ci viene
presentata oggi molto nitida dello stato dell'arte, con una ricca
documentazione statistica accompagnata - cosa per me molto
importante - da stime sull'evoluzione, sulla previsione di crescita
della popolazione valdostana. Nel campo dei modelli di sviluppo di
una società si è infatti accresciuta negli anni la domanda di
previsioni demografiche, sempre più articolate e secondo componenti
strutturali e territoriali. La necessità che ha un paese, una
regione di pianificare gli interventi in settori strategici come,
ad esempio, il sistema assistenziale, si è fatta molto pressante in
paesi che, come il nostro, devono fronteggiare il problema
dell'invecchiamento e quello della bassa natalità. I dati contenuti
nel rapporto, oltre ad offrire a tutti coloro che si occupano di
politiche sociali analisi e raffronti importanti ed utili per
programmare l'azione politica ed amministrativa, sono dati
concreti, perché frutto e testimonianza di un lavoro quotidiano,
fatto con passione e serietà e il fatto che i dati stessi siano
stati utili al processo avviato con il piano di zona testimonia il
nesso inscindibile fra conoscenza e politiche sociali. In questo
senso spiace che il rapporto non contenga una valutazione anche
solo cronologica e tematica del percorso compiuto fin d'ora in
Valle per la costruzione del piano di zona. Leggere questo rapporto
ha significato per me guardare alla realtà di oggi con l'obiettivo
di attrezzare la nostra Regione a vivere il futuro, dunque non con
l'ottica di come conservare l'esistente. Non dobbiamo accontentarci
di continuare a garantire solo chi è già garantito, ci interessano
invece - come hanno detto altri - i non tutelati, gli esclusi di
oggi, ma soprattutto il futuro, contrastare la povertà assoluta e
relativa. Sale il numero dei poveri, soprattutto si assottiglia il
confine fra povertà e ceto medio e si riducono ancora di più le
opportunità di realizzazione personale. L'estrema indigenza, anche
se limitata quantitativamente, va combattuta fino in fondo ed è
giusto ripensare alla soglia per poter accedere ai benefici del
minimo vitale. Tuttavia una società dinamica e basata sul merito
non può accettare neanche l'estrema disuguaglianza che è ormai
tangibile anche in strati sociali che prima consideravamo al riparo
da simili rischi. Riequilibrio sociale è particolarmente avvertito
fra i lavoratori dipendenti più o meno qualificati, che hanno visto
negli ultimi anni erodere la propria forza contrattuale e con essa
i propri redditi. Giusta quindi, come indica il rapporto, una
riflessione sull'applicazione dell'IRSEE, condivisa anche
dall'Assessore competente. Nel nostro Paese... e la Valle d'Aosta
non ne è immune, anzi, l'indice che misura la disuguaglianza
sociale, vale a dire il reddito del 10 percento della popolazione
più ricca e il 10 percento di quella più povera, è pari a 11,6,
inferiore a quello degli Stati Uniti, il cui sistema di protezione
sociale si fonda però anche sulla meritocrazia. Dico questo perché
mi ha colpito un'osservazione fatta circa 3 settimane fa al termine
di una riunione della V Commissione dal collega Caveri. Commentando
il discorso del giuramento del Presidente Obama, ha evidenziato che
negli Stati Uniti, nonostante tutte le difficoltà attuali, è ancora
possibile crescere, competere, vincere o perdere a seconda delle
proprie potenzialità. Da noi questo non avviene, solo il 13,3
percento degli Italiani nati in una famiglia di operai riesce a
fare il salto sociale, tutti gli altri (quasi 9 su 10) devono
accontentarsi. Incrociando i due dati - quello sulla disuguaglianza
di reddito e quello sulla mobilità sociale - il risultato è che
l'Italia in questi ultimi anni comunque è un Paese più ineguale e
più ingiusto. Per sbloccare e affinché vi sia più equità, la via
principale da percorrere, anche se lunga e difficile, rimane quella
della formazione in senso lato, compresa l'istruzione scolastica,
le attività di servizio civile e di volontariato, la formazione
continua lungo tutto l'arco della vita, della produzione e
diffusione del sapere e della conoscenza.
Domenica sera alla televisione ho assistito al programma "Presa
diretta" di Riccardo Iacona con un servizio dedicato alla scuola.
La nostra scuola italiana e quella svedese, due mondi, due realtà,
due culture politiche diverse: la Svezia ha già raggiunto e
superato l'indicazione di Lisbona di raggiungere il 3 percento del
PIL entro il 2010 negli investimenti sulla scuola e la formazione,
mentre noi in questi anni di Centro-Sinistra e di Centro-Destra ce
ne siamo allontanati! Siamo passati infatti dal 2 percento e
qualcosa all'1,8 percento del PIL. In Svezia governa il
Centro-Destra, ma insieme al Centro-Sinistra da anni stanno
praticando una politica non di polemiche, ma di impegno concreto e
condiviso nel sapere, nella formazione, nella scuola, nella
ricerca, come fondamentali per lo sviluppo di quel Paese! La scuola
in Svezia è gratis per tutti, non ci sono tasse, non costano i
libri, i quaderni, le matite, i trasporti e la mensa. L'unica
realtà che in Italia stava funzionando: la scuola elementare, la
stanno smantellando. Miopia politica! Una miopia che sta portando
l'Italia ad un serio impoverimento culturale, economico e sociale
con conseguenze gravi per il presente e drammatiche per il futuro,
non dimostrando di comprendere come il valore collettivo dipenda
dalla capacità di sostenere la crescita e di fornire opportunità ai
singoli che hanno le qualità, la preparazione e il talento per
realizzarle. La classe dirigente italiana sta condannando il Paese
a non avere un futuro, ad avere un futuro peggiore del passato, per
non parlare del disagio generazionale. Una delle criticità
evidenziate dal rapporto è l'aumento delle segnalazioni di disagio
evolutivo in ambito scolastico, precisamente pari all'81 percento
circa, 63 percento nella scuola dell'infanzia, 78 percento nella
scuola primaria, 111 percento nella scuola secondaria di I° grado e
basta parlare con i pediatri per farsi un'idea della situazione.
Ecco allora che diventa strategica una maggiore collaborazione fra
servizi socio-sanitari territoriali, società civile e scuola,
soprattutto nell'ottica di una maggiore efficacia; allora perché
non prevedere una versione congiunturale del rapporto proprio
nell'apprendimento specialistico su tale tema, che è di rilevanza
strategica per il futuro di questa comunità? In un tempo fantastico
della vita alle nostre ragazze e ai nostri ragazzi viene chiesto
loro di aspettare, aspettare di avere un lavoro certo e quindi la
possibilità di accedere ad un mutuo ed avere dei figli, una delle
condizioni messe in luce dal rapporto per la crescita della nostra
comunità, lo ha ricordato prima la collega Morelli, ma questo non è
possibile se la vita è saltuaria, se è part-time, la precarietà
appunto per un'intera generazione fra i 16, 18, 34 anni, gli anni
in cui maggiori sono le energie di innovazione e di creatività.
Ecco perché, come abbiamo già avuto modo di dire, ci pare
prioritaria una politica attiva sul versante scuola, formazione,
lavoro; vedete, abbiamo bisogno di definire un sistema integrato
fra tutte le diverse opportunità di istruzione e formazione,
soprattutto a carattere professionalizzante, superando l'attuale
frammentazione e anche una rigidità dell'offerta.
Pensando alla crisi che sta arrivando, si sente la necessità di
rimodulare il sistema di tutela del mercato del lavoro e in questa
direzione mi piacerebbe aprire un confronto sul reddito minimo di
cittadinanza o di garanzia. In questa direzione si è mossa la
Provincia autonoma di Trento, che ha stanziato 850 milioni di euro
nel suo pacchetto anticrisi; della somma stanziata 92 milioni sono
destinati al sostegno delle fasce deboli, di questi 18 vanno al
reddito minimo di garanzia, misura ancora poco utilizzata nel
nostro
welfare
, garantendo così un reddito minimo di 6.500 €
annui per il singolo.
Veniamo alla seconda indicazione che per me emerge dall'analisi
del documento. L'attuale composizione della rilevante spesa sociale
è divorata dall'assistenza ai grandi anziani e dalle pensioni di
invalidità, lo ha ricordato prima l'Assessore: rispettivamente 38 e
25 milioni di euro per un totale di 63 milioni, a fronte di una
spesa complessiva delle politiche sociali di 84-85 milioni di euro;
assistenza e pensione insieme costituiscono il 74 percento del
totale della spesa sociale, alle restanti voci di spesa va quindi
molto poco. Se pensiamo agli effetti a lungo termine che avranno
l'invecchiamento progressivo della popolazione e l'incremento della
spesa sanitaria e sociale, inevitabile per via dell'aumento della
speranza di vita, ci rendiamo conto che questo modello di
welfare
è destinato ad esaurirsi. I dati presenti nel
rapporto sono emblematici per fotografare il possibile futuro
scenario demografico valdostano. L'allungamento del tempo di vita
fa sì che la terza età da età residuale diventi fase importante
della vita, si pongono pertanto alla singola persona ed alle
società il problema e l'opportunità di ripensare quest'età sul
piano dell'organizzazione concreta della vita quotidiana e della
qualità delle relazioni sociali. Per i nostri vecchi di oggi e di
domani è importante prima di tutto promuovere la cultura del
prendersi cura e dello stare in compagnia, favorendo un sistema di
mutuo aiuto e cooperazione che vada oltre le relazioni familiari.
C'è infatti una risorsa che tutti gli anziani possiedono in
abbondanza ed è il tempo, per molti è occasione per recuperare ciò
che non hanno mai potuto fare, per altri è invece solitudine e la
percezione della propria inutilità e della perdita di valore
sociale; questo sentimento coinvolge soprattutto chi è attivo e
gode di buona salute. Occorre sempre più scoprire il valore umano e
sociale del tempo degli anziani, infatti il tempo che essi possono
condividere senza impoverirsi può diventare un moltiplicatore di
opportunità per migliorare la loro vita e quella degli altri.
Abbiamo poi bisogno di una società più giovane, di invertire la
rotta! Ma come possiamo infatti immaginare di contrastare il basso
tasso di natalità senza un serio e costoso investimento nelle
politiche per la famiglia? In che modo e in quale misura saremo in
grado di promuovere l'integrazione degli immigrati, qui ricordata
oggi, nella nostra comunità, che l'Osservatorio definisce ormai
strutturale se continueremo a destinare alle misure contro
l'esclusione sociale risorse e politiche insufficienti?
Per gli stranieri il rapporto prevede in prospettiva necessario
un incremento degli interventi di politica sociale rivolti alle
famiglie piuttosto che ai singoli. Proprio per la buona capacità di
accoglienza ricordata e di integrazione presente nella nostra
regione e per la trasformazione del fenomeno migratorio da
transitorio a strutturale, credo invece sia necessario definire le
linee guida per la costruzione di uno specifico modello di
convivenza fra le diverse identità, che coabitano sul nostro
territorio, o siamo capaci di ricostruire un tessuto di valori o,
cari colleghi, la partita è persa, perché la società di questo
secolo sarà inesorabilmente multietnica!
Welfare
bilanciato, come abbiamo visto, e dunque
welfare
da riformare. La seconda priorità è quella della
sostenibilità finanziaria e della qualità della spesa pubblica, già
ricordata. Una persona anziana ospite di una microcomunità costa
dai 4.500 ai 5.000 € al mese e il contributo regionale si aggira
intorno ai 2.500-3.000 €, una persona anziana assistita con la
legge regionale n. 22/1993 (il famoso contributo alle badanti)
costa mediamente alla Regione 5-700 € al mese. Non voglio certo
paragonare i due interventi, ma voglio evidenziare che attraverso
l'innovazione e il confronto con altre realtà abbiamo potuto
rispondere in maniera diversa e con minori risorse finanziarie alla
richiesta di 305 domande di persone non autosufficienti che, pur
avendone il diritto, hanno optato per il contributo alla badante,
scegliendo l'assistenza al proprio domicilio invece di una
richiesta per l'inserimento in una struttura residenziale. Qualità
della spesa pubblica vuol dire modernizzazione, integrazione,
coordinamento nell'erogazione dei servizi, quindi integrazione
socio-sanitaria tramite la conversione del sistema sanitario nel
senso di una presa in carico, attuata con la continuità
dell'assistenza; questo significa un grande investimento culturale
prima di tutto sulla medicina di famiglia, sempre più centrale
nella risposta alla crescente domanda di salute. È comunque da
sottolineare come la maggior parte di alcune patologie non sia da
ricondurre al solo settore sanitario, bensì al contesto sociale nel
suo complesso, come ricordato nel rapporto. Le nostre abitudini di
consumo quotidiane, unitamente alle consuetudini sociali che ci
caratterizzano, hanno un ruolo determinante sulla qualità della
vita della nostra vecchiaia, ecco perché andrebbero potenziate
politiche coerenti e coordinate in una logica di prevenzione delle
malattie e di promozione della salute. Sostenibilità finanziaria
significa - lo ha detto preoccupato l'Assessore - invece che
dobbiamo garantire le risorse finanziarie per la non
autosufficienza non solo attraverso fondi pubblici: malattie
invalidanti e degenerative richiedono oggi, come evidenziato dal
rapporto, costi elevati ed è questa una delle grandi sfide con cui
si misureranno ormai tutte le società economicamente evolute. È
evidente che un problema di così forte e crescente impatto non può
trovare soluzioni solo attraverso le risorse del bilancio
regionale, tant'è che, pur seguendo itinerari diversi, alcuni Paesi
hanno attivato misure straordinarie di assistenza agli anziani
attraverso la fiscalità generale. Di fronte quindi a bisogni
crescenti che richiedono un aumento consistente delle risorse da
mettere a disposizione, è necessario prevedere un'entrata autonoma
e straordinaria che finanzi queste necessità e che coinvolga tutti
i cittadini che producono reddito nel condividere il rischio della
non autosufficienza in età avanzata. Ritengo che, scartando la
scelta di un'assicurazione privata, che determinerebbe
inevitabilmente forti discriminazioni fra cittadini con uguali
bisogni, la condivisione del rischio della non autosufficienza
attraverso un sistema assicurativo, equo, pubblico e obbligatorio
che non coinvolga solo i lavoratori dipendenti può costituire una
via solidale, efficace e concreta per garantire a tutti con
certezza il diritto all'assistenza. L'Osservatorio potrebbe
aiutarci ad esaminare e confrontare le diverse strade, che Stati
esteri (Germania, Svezia) e Regioni italiane (credo la Provincia di
Bolzano) stanno percorrendo per reperire fonti finanziarie
aggiuntive e non pubbliche per il finanziamento della non
autosufficienza.
Terzo aspetto: il coraggio di cambiare. In generale si cambia a
cuor leggero qualcosa che non ci serve più e che possiamo
facilmente sostituire, occorrono invece coraggio e determinazione
per cambiare le cose preziose ed importanti. Il sistema valdostano
di
welfare
è stato ed è prezioso e importante, una conquista
storica - lo dice bene il rapporto - un riferimento, una garanzia
di benessere, di giustizia sociale. La Valle d'Aosta per cultura,
tradizione, valori consolidati di solidarietà è stata attenta al
sociale. Gli anni '70 sono stati un laboratorio di idee e di
proposte, i sindacati dei pensionati in particolare hanno
conquistato la prima Consulta permanente che portò all'approvazione
nel 1978 della legge regionale n. 47, la prima legge quadro sui
servizi e sugli interventi a favore delle persone anziane ed
inabili. Una legge innovativa allora oggi si direbbe riformista
nello spirito, ma radicale nei fatti, perché è stata frutto di una
battaglia unitaria e convinta della gente, perché è stata sancita
la funzione degli enti locali come enti di gestione dei servizi e
quella della Regione come ente di programmazione, perché è stata
una legge di rottura con la politica del solo sussidio, del
contributo
una tantum
alla persona singola. Oggi però questo
sistema ha fatto il suo tempo, non rispecchia più una società che
sembra trasformarsi giorno dopo giorno, seguendo le accelerazioni
della globalizzazione, della rivoluzione tecnologica, della crisi
mondiale. Ai nuovi diritti e ai nuovi bisogni dobbiamo essere in
grado di fornire strumenti inediti di sostegno e di promozione
sociale. Non è facile, perché sempre più complesse e differenziate
devono essere le nostre soluzioni, il nuovo
welfare
deve
saper valorizzare i corpi intermedi, l'associazionismo, il terzo
settore in nome della sussidiarietà orizzontale. Veniamo al
coraggio di cambiare. Molta parte del mondo politico-istituzionale
vede il terzo settore, l'impresa sociale, la cooperativa sociale
semplicemente come erogatore di servizi, disconoscendo il loro
ruolo di rappresentanza sociale. Nel documento presentato oggi
viene evidenziato che l'attuale sistema di erogazione dei servizi
sociali è fortemente incentrato sulla relazione fra ente locale e
terzo settore; via via in questi 30 anni i rapporti e le modalità
di interazione fra ente pubblico e cooperative sociali si sono
consolidate mentre è rimasto rigido lo schema di rapporto. Le
istituzioni si pongono come titolari di funzioni affidatrici di
appalti, i soggetti del terzo settore come organizzazioni
produttrici di servizi per conto delle prime, dobbiamo cambiare:
dobbiamo ricercare nuovi modelli nei quali la
partnership
fra pubblico e privato possa esprimersi al meglio.
Nel documento si parla di centralità della persona come
principio organizzativo dei servizi, l'umanizzazione dei servizi
stessi significa quella particolare relazione con la persona, che è
la capacità di portare insieme il peso della debolezza, del
disagio, della solitudine, dell'esclusione. Come compiere quindi il
salto di qualità dal semplice assistere o curare al prendersi cura?
È la presa in carico effettiva e affettiva della persona da parte
degli operatori della comunità, dei corpi intermedi della società
civile. La società cambia e devono cambiare anche i vecchi schemi
culturali, altrimenti le indicazioni positive contenute nel
rapporto rimarranno solo buoni propositi. La
partnership
,
seguendo la via indicata dalla legge nazionale n. 328/2000,
presuppone la collaborazione fra servizio pubblico e privato
attraverso il quale lavorare insieme e non rispettare una semplice
compravendita di servizi qual è il contratto di appalto. Ecco il
nostro
welfare
deve ripartire da qui: sviluppare le
potenzialità inespresse e frustrate, valorizzare i giovani,
supportare il lavoro di cura, assegnare un ruolo attivo agli
anziani. Arrivando alla conclusione, vorrei ribadire che la
politica dovrebbe essere capace di centrare l'obiettivo di fare di
questa stagione, di questa legislatura un'opportunità, una sfida,
scommettendo sulle specificità individuali, focalizzando
l'attenzione delle politiche sulla persona, sulla famiglia e sulla
sussidiarietà come dice il rapporto. Tutto ciò è utopia? C'è una
bellissima frase di uno scrittore uruguaiano che parla dell'utopia
e dice che è come un punto dell'orizzonte: cammini, cammini,
cammini e non arrivi mai, man mano che ti avvicini si sposta. La
domanda che si fa lo scrittore è: a cosa serve l'utopia? Serve
esattamente a questo: a continuare a camminare.
Si dà atto che dalle ore 18,18 assume la presidenza il
Vicepresidente Chatrian.
Président
- La parole à la Conseillère Rini Emily.
Rini (UV)
- Merci, M. le Président. Au début de mon
intervention je voulais remercier l'Assesseur Lanièce et en
particulier tout le groupe de travail, qui a réalisé ce
IV
e
rapport sur les politiques sociales. Ce document
représente un instrument très utile pour nous tous, qui nous donne
une sorte de photographie réelle de la société valdôtaine, qui est
pour une série de facteurs, ainsi que dans beaucoup d'autres
réalités continuellement en transformation.
L'offerta del sistema socio-assistenziale regionale presenta nel
suo complesso un buon livello di qualità sia dal punto di vista
della rispondenza ai bisogni alla domanda, sia da quello della
presenza di servizi di eccellenza. Vorrei soffermarmi su un tema
che ritengo molto interessante ed importante: quello della prima
infanzia. In questo settore si registra il raggiungimento
dell'obiettivo indicato dal Consiglio europeo a Lisbona: garantire
un'offerta di posti nei servizi pari al 33 percento delle nascite e
la migliore flessibilità dell'organizzazione dei servizi rispetto
alla struttura territoriale e alla dinamica della popolazione
infantile. Gli ambiti di eccellenza sono quelli dell'assistenza ai
bambini sotto i tre anni, il cui indicatore per la Valle d'Aosta è
secondo solo all'Emilia Romagna, mentre un altro indicatore analogo
che estende l'assistenza dai tre anni fino alla scuola dell'obbligo
attribuisce alla Valle d'Aosta valori perfino superiori a quelli da
perseguire entro il 2010. Infatti, come annunciato, nel 2008 (ossia
con due anni di anticipo) la Valle d'Aosta ha raggiunto una
copertura di servizi per la prima infanzia pari al 33 percento
delle nascita, stabilita entro il 2010 dagli accordi di Lisbona per
una spesa complessiva nel 2007 di poco superiore a 7 milioni di
euro e pari all'8,7 percento del totale della spesa per le
politiche sociali. Il complesso dei servizi offerti riguarda gli
asili-nido, gli asili-nido aziendali, le
garderies
, le tate
familiari, gli spazi gioco per un totale di 52 servizi e 757 posti.
In futuro l'intento è di ridurre le liste di attesa, intercettare
con maggiore efficacia le famiglie più svantaggiate, di offrire
maggiori flessibilità nel complessivo sistema dei servizi anche
rispetto all'ubicazione fra residenza e luogo di lavoro. Si
registra poi nel settore famiglia e minori la nascita di nuovi
servizi, oltre a quelli tradizionali a più forte connotazione
assistenziale, finalizzati a promuovere la famiglia quale risorsa
da sostenere, da rafforzare nelle sue competenze. Dopo un triennio
di sperimentazione che ha registrato un incremento delle iscrizioni
del 49,7 percento, è stato istituito il Centro per le famiglie "Il
Cortile", per una spesa liquidata nel 2007 di 146.105 €, di cui
100mila erogati dall'Amministrazione regionale. La spesa
complessiva sostenuta dall'Amministrazione nel 2007 per famiglia e
minori è stata pari al 15,8 percento del totale e ammonta a poco
più di 13 milioni di euro. Il numero medio di componenti per
famiglia è fermo a 2,1, in linea con il nord-ovest dell'Italia,
senza significative differenze fra i vari distretti presenti nella
Valle. Gli interventi e i servizi per le famiglie e i minori in
Valle d'Aosta, previsti e regolamentati dalle normative dei
documenti di programmazione nazionale e regionale sono molteplici,
ricordo l'assistenza domiciliare educativa, le comunità per i
minori, il servizio per il disagio evolutivo in ambito scolastico,
il servizio Centro per le famiglie "Il Cortile", l'accoglienza
volontaria di minori, l'affidamento familiare, il servizio di
adozione ed altri ancora, per un totale della spesa corrente di
1.441.340 €. Più in generale quindi gli interventi attuati
dall'Amministrazione regionale sono stati caratterizzati
dall'elevata continuità temporale, dal consolidamento e
dall'implementazione delle risorse disponibili.
Alcuni elementi di debolezza, come ricordato, sono tuttavia
ancora presenti, specie nella distribuzione territoriale dei
servizi e nei criteri di accesso da parte dei singoli e delle
famiglie. Per questo motivo, così come emerge da tale rapporto,
nell'ultimo anno è stata dedicata particolare attenzione
all'obiettivo di avere una più equa contribuzione delle famiglie
nella spesa per i servizi a fronte di parità di trattamento e di
disparità di patrimonio e, per perseguire l'equità contributiva
alla spesa, è stata da tempo avviata una riflessione
sull'applicazione all'IRSEE. Secondariamente una più equa
distribuzione dell'offerta rispetto ai bisogni territoriali,
infatti agli indicatori di penetrazione territoriale dei servizi
vanno affiancati nuovi strumenti di analisi della corrispondenza
fra bisogni, domanda ed offerta, al fine di creare un sistema di
offerta più flessibile per dislocazione, finalità, integrazione,
orari e modalità di fruizione. Infine l'attenzione verrà posta su
un'organizzazione sinergica della rete dell'offerta sia sotto il
profilo dell'integrazione fra interventi, sia sotto quello
dell'integrazione fra erogatori di informazione agli utenti.
Concludo scusandomi per essermi soffermata sui numeri, non amo
solitamente questa tipologia di esposizione, credo tuttavia che vi
siano delle circostanze, e sicuramente questa lo è, dove sia
necessario, anzi doveroso analizzare concretamente e quindi
attraverso i numeri i risultati e il buon lavoro svolto.
Président
- La parole au Conseiller La Torre.
La Torre (FA)
- Grazie, Presidente. Credo sia chiaro che
la questione sociale è e sarà nei prossimi decenni una questione
fondamentale anche per quelle che saranno le capacità delle
amministrazioni di fornire dei servizi e quindi di rapportarsi con
i propri cittadini, in funzione delle loro necessità. In tale senso
quindi ho sentito con piacere il dibattito che in questa sala oggi
si sta svolgendo con una forte intensità e anche con dei contenuti,
ho apprezzato interventi, in particolare anche quello dell'amico
Rigo, direi quasi "Assessore ombra", un intervento così completo e
ricco di spunti che ho rilevato con attenzione. In questo senso
credo che tale rapporto sia molto importante, proprio perché si
deve creare questo connubio fra la parte tecnica e la parte
politica, un connubio che non può che derivare attraverso uno
studio e una conoscenza attenta delle realtà e delle dinamiche e
anche con una fotografia del territorio. Credo che da questo
rapporto comunque venga fuori che la nostra di fatto è una Regione
attenta al problema sociale, attenta non solo sotto un profilo
operativo, ma anche sotto un profilo politico e degli investimenti.
Il vero spunto quindi che si deve avere oggi è proprio quello di
dare una lettura politica di questo documento, una lettura politica
che parte soprattutto da un dato fondamentale: quello degli
investimenti, non ci dimentichiamo che oggi siamo in un momento di
transizione, stiamo andando verso un federalismo fiscale e uno
degli elementi centrali delle future politiche sarà proprio quello
degli investimenti e del rapporto che essi avranno con il
territorio e con i servizi. Partiamo allora da un presupposto molto
significativo: questa Regione investe quattro volte di più rispetto
alla media nazionale delle altre Regioni sul sociale e questo credo
sia un elemento importante. Devo dire però che questo rapporto per
qualche verso ha anche dei momenti di riflessione che vedo
stridenti: ad esempio, nella fase iniziale quando la nostra Regione
viene definita fra le Regioni a rischio povertà, io lo leggo con
una certa perplessità, anzi pregherei l'Assessore di sollecitare
una certa attenzione prima di scrivere tali cose, perché provoca un
allarmismo su cui mi sembra che non sia il caso di porre l'accento,
anche perché questa è una Regione che è, secondo i dati statistici,
una delle Regioni a più alto reddito pro capite e con il più basso
tasso di disoccupazione, una delle Regioni con il più alto numero
di autovetture, questi sono dati reali.
Così come vedo un dato che mi pare inesatto: quello che fa
riferimento alla dispersione scolastica, è un dato che (non so se
l'Assessore poi potrà riferire qualcosa in merito) non mi risulta.
Non so se il metro di raccolta dei dati sia corretto, ma mi risulta
che la dispersione scolastica in Valle sia molto più bassa di
quello che è scritto nel rapporto. In questo senso il rapporto ci
deve mettere in condizione di fare una discussione politica, ossia
di capire quali sono i principi e i valori su cui vogliamo
costruire le nostre future politiche sociali; per questo dovremmo
centrare quelli che possono essere degli obiettivi, i quali non
possono che nascere da un confronto corale.
Quando si parla di famiglie, credo sia importante riconoscere
che uno dei problemi della famiglia oggi è proprio quello di
portare a casa un reddito ma, nel momento stesso in cui ci rendiamo
conto che una famiglia deve aumentare le sue capacità reddituali,
affermiamo che forse nella stessa non è più sufficiente riconoscere
il solo ruolo lavorativo al marito, ma dobbiamo prendere atto che
ormai la donna diventa un elemento essenziale nella famiglia per la
costruzione del reddito. In questo senso dobbiamo fare una prima
riflessione politica, ossia dirci: come vogliamo aiutare le
famiglie e quindi le donne a contribuire al reddito familiare senza
per questo essere penalizzate? Nel momento stesso in cui andiamo ad
affrontare la questione della prima infanzia, che andiamo a
guardare gli asili-nido, le
garderies
e le tate familiari,
ci rendiamo conto che sicuramente abbiamo raggiunto gli obiettivi
europei, ma non basta, perché ancora oggi in tutti e tre i settori
abbiamo un accoglimento che lascia a casa... con una percentuale
dal 30 percento al 50 percento a seconda dei settori (30 percento
gli asili-nido, 50 percento le
garderies
, 40 percento le
tale familiari) e questo deve essere un ingaggio che ci dobbiamo
dare. Proviamo ad immaginare oggi una famiglia che si vede
costretta, dovendo assistere un figlio coscientemente, a non sapere
dove lasciarlo e la madre con l'angoscia di dover contribuire al
reddito familiare. È un grosso problema su cui dobbiamo lavorare
fin da subito - lei ha lavorato bene, Assessore, chi prima di lei
anche - dando ancora più opportunità specialmente nelle valli
laterali. Ho letto nelle varie spiegazioni che alcune aree hanno
avuto una capacità del 100 percento di accoglimento dei bambini,
ecco dobbiamo lavorare in questo settore, ma anche sul costo,
perché oggi portare un bambino all'asilo costa ad una famiglia
6-700 euro, che è quasi insostenibile! Molte volte la donna che va
a "costruire" il reddito si trova a spendere il 90 percento del
reddito che costruisce per mantenere il bimbo all'asilo; pertanto
credo che questo sia un obiettivo politico che ci dobbiamo dare
all'interno di una prospettiva. La mia non è una critica, anzi
riconosco che lei ha lavorato bene, ma che dobbiamo ingaggiarci
ancora di più e questo è un terreno che vale anche per gli anziani,
perché, quando diciamo che la popolazione anziana cresce e crescono
anche le malattie connesse all'anzianità, vogliamo parlare solo di
una, dell'Alzheimer? Sappiamo che nelle microcomunità abbiamo molti
anziani valdostani malati di Alzheimer, che purtroppo si trovano
certamente a loro agio all'interno di una microcomunità, ma non
esistono quelle strutture adeguate per essere seguiti nel modo
corretto. Ecco un altro ingaggio su cui dovremmo riflettere su come
assistere gli anziani anche in quelle fasi di malattie più acute
che, purtroppo, oggi sono presenti. Sappiamo bene che l'Alzheimer
colpisce più di 1.000 anziani in Valle, ma sappiamo anche che i
posti per i portatori di Alzheimer non sono più di un centinaio,
poi lei mi correggerà... di conseguenza, le problematiche diventano
degli obiettivi su cui confrontarsi e su cui cercare di fare
meglio.
Questo rapporto sicuramente è un rapporto positivo e utile,
perché permetterà alla parte politica, con un supporto tecnico, di
fare delle scelte, ma dobbiamo farle. Abbiamo il dovere di non
farci guidare dai rapporti, ma abbiamo il dovere di guidare le
scelte per influenzare i rapporti come essi poi ci pervengono. In
questo senso riconosco il buon lavoro che è stato svolto e credo
che sicuramente la discussione di oggi dovrà essere ripresa per
quello che diceva il Consigliere Rigo ad esempio sulla questione
degli extracomunitari, quello è un problema aperto, perché sappiamo
come la percentuale sia cresciuta dal 2006 al 2009, sappiamo quali
siano le prospettive anche lavorative all'interno della Regione,
dobbiamo affrontare tali questioni. Certamente non lo possiamo fare
all'interno di un dibattito di poche ore del Consiglio regionale,
troveremo le sedi, ma dobbiamo parlare di queste cose anche perché
la percezione all'esterno tutti sappiamo qual è, a volte di
fastidio, a volte di difficoltà di convivenza, conosciamo i
problemi della casa, la sensazione che possono avere i valdostani -
a volte anche erroneamente - di essere svantaggiati rispetto ad
extracomunitari, per cui credo che dobbiamo molto lavorare su
questo. La discussione di oggi è di buon auspicio e con le domande
e le sollecitazioni che ho posto concludo il mio intervento.
Président
- Si personne demande la parole, je ferme la
discussion générale.
La parole à l'Assesseur à l'éducation et à la culture, Viérin
Laurent.
Viérin L. (UV)
- Merci, M. le Président. Simplement pour
quelques précisions vu que le thème de l'école a été évoqué par
différents collègues et partiellement on reprend un peu la
discussion de ce matin, qui s'enclenchait à la suite d'une
interpellation aussi sur ce dossier. En effet, à la page 12 je
voulais expliquer il y a des données qui ne correspondent pas à la
réalité et je vous expliquerai pourquoi. On parle de 24 pour cent
de taux d'abandon scolaire, mais en effet ce sont des données qui
ne représentent pas la réalité. A l'époque il n'y avait pas, comme
j'ai expliqué ce matin, un système d'évaluation, qui aujourd'hui
existe, donc ici nous avons dû citer comme données celles du
Ministère, qui sont reprises par "Il Sole 24Ore", mais ce sont des
données qui ne tiennent pas en compte les jeunes qui ont entrepris
le parcours d'instruction et formation, qui ont entrepris le
parcours de formation exclusivement et d'autres aspects.
Aujourd'hui donc avec notre système d'évaluation - et probablement
ce matin je n'ai pas été clair dans mon exposé, je vais essayer de
l'être maintenant - la situation actuelle est celle-ci: dispersion
scolaire, quand je disais ce matin que jusqu'à 16 ans il y a 100
pour cent de gens qui sont présents dans l'école, cela signifie
qu'il y a 0 pour cent de dispersion scolaire. Jusqu'à 17 ans il y a
7,4 pour cent, je citais ce matin 92,6 pour cent; jusqu'à 19 ans
(c'est-à-dire le diplôme) il y a 11,8 pour cent de dispersion
scolaire, ceci simplement pour rendre honneur à la réalité et pour
reporter dans le sillon la discussion. Nous nous engageons pour
l'année prochaine bien évidemment, vu qu'il y aura les données de
ce système d'évaluation, à faire référence à notre source interne,
à cet égard c'est vrai, Mme Morelli, ce sont des sources internes,
mais nous avons un système d'évaluation pour l'école qui
fonctionne, il est centralisé et informatique.
Quelques considérations par contre sur les considérations de ce
matin sur notre système scolaire, à mon avis des considérations un
peu partielles et surtout élitistes, j'en parlais avec certains
collègues, et sûrement des considérations qui ne rendent pas
honneur au travail que nous sommes en train de faire pour combattre
cette dispersion scolaire, car si nous sommes passés justement dans
ces années avec le parcours d'instruction et formation à ces
données... c'est-à-dire on disait autrefois la Vallée d'Aoste était
modèle pour l'éducation de base, aujourd'hui l'éducation de base
c'est 0-16 ans (l'obligation scolaire), nous sommes à 0 pour cent.
Pourquoi le Sud Tyrol est déjà à 0 pour cent? C'est parce que le
Sud Tyrol a déjà le parcours intégré et le système d'évaluation
qu'aujourd'hui nous avons. Cela pour avoir un cadre complet.
Pour ce qui est du travail, du rapport entre ceux qui étudient
et ceux qui travaillent, je ne voudrais pas qu'aujourd'hui le
travail ne soit plus une valeur, car il est vrai il y a le droit à
l'instruction et nous sommes là tous pour soutenir le droit à
l'instruction, je crois qu'en Vallée d'Aoste - le Conseiller Rigo
citait le modèle scandinave - il y a un modèle scandinave, car nous
suivons nos élèves à partir des textes jusqu'aux problèmes... nous
discuterons prochainement de la dyslexie, mais aussi d'autres
problèmes d'un point de vue social... l'école essaie de suivre ces
jeunes du début jusqu'à la fin de ce parcours scolaire. Mais il
existe aussi le travail, je ne voudrais pas que si autrefois ceux
qui travaillaient étaient considérés en effet ceux qui
travaillaient dans le vrai sens du terme, par contre ceux qui
étudiaient étaient les intellectuels et étaient considérés comme
ceux qui ne travaillaient pas, aujourd'hui il y ait la tendance
contraire: ceux qui étudient soient classés comme série A et ceux
qui décident d'aller travailler soient frustrés pour citer vos
mots. Je crois que nous avons besoin de fruitiers, d'artisans, de
toute une série de professions et je crois que le fait que ces
jeunes soient classés dans la dispersion scolaire ce n'est pas
juste, car nous avons besoin que ces jeunes qui décident d'aller
travailler soient formés. L'obligation scolaire et le soutien à
l'école alors sont quelque chose que nous garantissons et sur cela
je voulais être précis. Je disais ce matin qu'il faut passer
d'avoir à côté de la culture du savoir aussi la culture du
savoir-faire et les données vont dans ce sens; justement les
données que nous essaierons d'insérer l'année prochaine dans cet
Observatoire d'une façon plus précise vont dans la direction que je
disais.
Pour ce qui est du problème en général de la dispersion, mais
d'autres problèmes de l'école, j'aimerais bien qu'à l'avenir on
essaie de proposer tous ensemble des solutions, car cela est notre
idée, en reprenant les considérations du Conseiller Rigo que je
partage nous sommes tous ici pour travailler et améliorer d'un
point de vue social notre Vallée d'Aoste et l'école est une partie
importante.
Président
- La parole au Conseiller Louvin.
Louvin (VdAV-R)
- Merci, M. le Président. Pour un petit
rappel au Règlement, s'il y a d'autres membres du Gouvernement qui
souhaitent faire des répliques ou des contre répliques aux
interpellations de ce matin, qu'ils s'annoncent tout de suite.
Président
- La parole à l'Assesseur à l'éducation et à la
culture, Viérin Laurent.
Viérin L. (UV)
- Simplement pour préciser que j'ai voulu
apporter des précisions à la discussion, je crois que si nous
voulons limiter la discussion... mais je crois que ce n'est pas le
rôle du Conseil. Je crois donc qu'on est encore libres aujourd'hui
d'exprimer nos opinions, entre autres en nous rattachant à des
interpellations qui ont été présentées aujourd'hui, hier ou
avant-hier.
Président
- La parole à l'Assesseur à la santé, au
bien-être et aux politiques sociales, Lanièce Albert.
Lanièce A.
- Grazie, Presidente. Semplicemente due
osservazioni per replicare. Ho apprezzato molto gli interventi che
sono stati pertinenti e sicuramente con degli spunti critici
importanti. Per quanto riguarda la prima infanzia, è chiaro che il
rapporto è "datato", nel senso che ha dei dati che si riferiscono
al 2007. Il tema è stato discusso anche in V Commissione: questa
importante deliberazione ha autorizzato strutture in tutte le
comunità, creando così circa 90 posti in più nelle strutture della
prima infanzia e credo che a questo punto le liste di attesa siano
quasi annullate.
Per quanto riguarda il servizio delle tate familiari, stiamo
predisponendo una serie di servizi nelle vallate laterali,
soprattutto nei paesi più disagiati, proprio per dare un ulteriore
aiuto a chi vive nelle vallate laterali.
Per quanto riguarda invece il discorso della non
autosufficienza, in particolare delle strutture per anziani, prima
ho sentito citare che mancano scelte strategiche dal punto di vista
politico; credo invece che proprio qui vi sia un esempio di come si
stia pianificando in modo importante, come ci stiamo organizzando
per fare fronte alla non autosufficienza. Sapete che è partito un
percorso di riqualificazione nelle strutture per anziani, che
prevede entro il 2015 la ristrutturazione di tutte le strutture per
anziani della nostra Regione, poichè dovranno rispondere a
determinati
standard
, comprese le strutture più piccole. La
nostra volontà è quella di mantenere le strutture meno importanti
dal punto di vista dell'assistenza proprio in virtù di questa
classificazione. Saranno di primo, secondo e terzo livello: le
strutture di terzo livello saranno quelle che andranno incontro ad
una ristrutturazione più importante, le altre saranno di primo e
secondo livello, ma con la volontà di mantenerle e di mantenere
questi presidi socio-sanitari su tutto il territorio. Questo credo
sia uno dei motivi importanti che porti ad aumentare notevolmente
la spesa sociale nella nostra regione più che in altre regioni: qui
ci sono le microcomunità, in altre regioni non ci sono. Se
facessimo dei grossi cronicari lungo l'asse dorsale della Valle,
non spenderemmo 320 € pro capite, ma molto meno. Sapete come il
solo funzionamento delle microcomunità nella nostra Regione costi
21,5 milioni, questo ci fa capire come tale aspetto incida
profondamente sulla spesa. L'altro elemento che giustifica il
motivo per il quale spendiamo di più rispetto alle altre Regioni,
sono i CEA (centri educativi assistenziali per disabili) che sono
interamente a carico dell'Amministrazione, fuori dalla Valle
d'Aosta non è così. Abbiamo cinque strutture per minori che vengono
affidati dall'attività giudiziaria, dal Tribunale dei minori alla
nostra struttura, abbiamo appena deliberato per avviare un appalto
di circa 8 milioni di euro per cinque anni per cinque strutture,
nonostante ci siano ancora 28 minori fuori Valle da cercare di
riassorbire. Vi è ancora da tener conto che l'erogazione delle
pensioni di invalidità civile, assegni di accompagnamento..., così
come nelle Province di Trento e Bolzano, è totalmente a carico
dell'Amministrazione regionale, nelle altre Regioni invece è a
carico dell'INPS o USL.
Per quanto riguarda l'Alzheimer, purtroppo questo è un termine
di cui si abusa; l'Alzheimer è una malattia ben precisa che non ha
niente a che fare con la demenza senile; purtroppo, quando si parla
di anziani che sono dementi, che hanno avuto questa grave
evoluzione, non si parla di malattia di Alzheimer. Questi pazienti
affetti da questa grave malattia possono essere collocati in nuclei
Alzheimer che si trovano a Donnas e al Festaz; il loro numero è
molto esiguo rispetto a coloro che hanno la demenza senile, che
sono distribuiti nelle strutture per anziani; pertanto non esiste,
come ho sentito dire più volte, un'epidemia di malati di
Alzheimer.
Président
- La parole au Président de la Région,
Rollandin.
Rollandin (UV)
- Grazie, Presidente. Credo che il
dibattito di oggi vada sottolineato come un punto importante, che
non è stato solo l'analisi di un rapporto, ma ha voluto mettere le
basi per quello che è: una possibilità di migliorare ulteriormente
un servizio che è già qualitativamente molto alto. L'Assessore ha
già correttamente ed esaustivamente risposto agli interrogativi
posti da alcune sollecitazioni da parte dei colleghi, due
brevissime osservazioni sull'aspetto politico di quello che ci può
aspettare. Vi è stata una richiesta forte di cambiare, qui c'è un
sistema, facciamo uno sforzo, cerchiamo di cambiare. L'analisi
fatta - al di là di alcune osservazioni sulla non immediata ed
esclusiva corrispondenza fra disponibilità finanziaria e qualità
dei servizi, su cui credo che sarà bene insistere, perché è
corretto dire che non sempre il fatto di dare o mettere a
disposizione dei fondi si traduca in un servizio ottimale - ci deve
far osservare che, se non ci sono i fondi disponibili, non parte
neppure il servizio. Vale la pena di ricordare che c'è una bella
legge nazionale sui servizi sociali con importo disponibile zero; è
una legge di grandi affermazioni dove si dice che tutto sarebbe
bello, è importante che... si prevede di... è come la legge della
montagna, dove si dice: "è importante che stiano tutti in montagna,
però non dice chi paga", questa è la filosofia delle leggi
nazionali. Si può anche dire qualcosa sull'opportunità di
migliorare le modalità con cui si gestiscono i fondi messi a
disposizione, ma credo che due cose vadano sottolineate come
qualcuno correttamente ha fatto: questa Regione non dimentica
nessuno! Non c'è una persona, da appena nato a quando arriva al
forno crematorio, che sia dimenticata, anche per il forno
crematorio si paga, quindi interveniamo anche lì, non c'è momento
della vita che non abbia un intervento anche importante e
qualificante. Se partiamo da questo dato, credo sia giusto dire che
le assistenti sociali potrebbero essere meglio collocate o trovare
un sistema di migliore efficacia nei rapporti tra l'ambito
territoriale e i distretti e tutto quello che si può immaginare.
Benissimo, facciamo delle proposte e troviamo il modo per attivare
questi meccanismi. Per l'infanzia si potranno migliorare i servizi
in modo che le
nursery
funzionino ancora meglio. Credo però
che non si possa dimenticare che gli investimenti fatti hanno dato
degli effetti molto positivi. Sull'esigenza di cambiare credo sia
corretto specificare meglio quel termine "cambiare", perché non
credo che vi siano delle rivoluzioni da fare. Ci sono sicuramente
degli adattamenti da fare, per quanto riguarda le politiche
giovanili ne avete parlato e stamani chi è intervenuto ha detto
molto sui giovani, quello che ci si aspetta da essi, non voglio
entrare nel merito, perché sulla scuola è stato detto, ma credo vi
sia l'opportunità di fare. Certo che con il distinguo molto sottile
che il Consigliere Rigo ha fatto fra assistere e prendere in
carico, ragazzi, qui è un salto non solo culturale, per carità, lo
troviamo sui libri che esaltano le filosofie della vita, ma nella
pratica trovatemi un posto dove possa andare a vedere che questo è
già capitato! Giustamente poi la sua conclusione sull'utopia è
corretta, questo è un percorso che può essere giusto anche fare,
ma, ritornando con i piedi per terra, credo sia corretto cominciare
a capire cosa vogliamo fare per il futuro e qui c'è sicuramente da
lavorare. Il testo ha delle osservazioni pregnanti su come ci si
può attivare e da lì dobbiamo ripartire con una possibilità di
interventi anche economici importanti, a condizione che andiamo a
vedere anche le modifiche che vadano ad eliminare alcune situazioni
che già stiamo vedendo, che possono essere di sovrapposizione fra
servizi, affinché non ci sia anche lì qualcuno che ne approfitta,
perché questo rischio c'è. Nel momento in cui diciamo: "tutto è
garantito per tutti", dobbiamo capire con quali regole e come si
applicano. Nel momento in cui mettiamo in moto una macchina per
applicare le regole e chi le governa, entriamo in un giro vizioso
da cui molto spesso non siamo usciti bene, anche per i servizi
sociali: io che controllo quello che controlla che a sua volta è
controllato dal vicino. Alla fine riusciamo a spendere molti soldi
per il controllo e pochi per i servizi e su questo ne abbiamo
esempi ad iosa nell'Amministrazione regionale, quindi cerchiamo di
essere più concreti nella sostanza. Abbiamo un piano da fare,
abbiamo una relazione che è stata oggetto di un dibattito
interessante da cui dobbiamo ripartire con delle politiche che
siano di un giusto adeguamento; vi è la possibilità di adeguare i
servizi esistenti con una corretta applicazione delle analisi fatte
e mi piace che si guardi a quello che succede all'esterno, perché è
da lì che prendiamo spunti per meglio attivare dei meccanismi che a
livello locale possiamo utilizzare, tenendo conto della
caratteristica della nostra Regione, perché anche di questo
dobbiamo tenere conto. In conclusione credo che l'analisi fatta e
il dibattito siano stati importanti per dare degli spunti per un
lavoro che andrà fatto. Anche qui, come abbiamo detto stamani sulle
linee guida, non sarebbe male prima di fare tutto stabilire delle
regole a cui attenersi, per riuscire alla fine ad avere una
possibilità di registrare gli avanzamenti o quello che si vuole
ottenere come obiettivi, concepibili un po' per tutti, altrimenti
ognuno dà una chiave di lettura e alla fine è un bel mosaico dove
ognuno guarda i colori che gli piacciono di più e gli altri li
ignora. Credo sia giusto stabilire quali sono i colori che oggi
sono critici e su questo investire; se c'è questo, potremo
finalizzare e investire maggiormente, ma sapendo che sono linee
condivise che possono portare dei risultati per tutti.
Président
- Le Conseil prend acte.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK