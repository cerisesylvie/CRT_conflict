Consiglio Regionale della Valle d'Aosta - Oggetto del Consiglio n. 1945 del 16 aprile 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1945 del 16 aprile 1986 - Resoconto
OGGETTO N. 1945/VIII - COMUNICAZIONI DEL PRESIDENTE DEL
CONSIGLIO.
PRESIDENTE
: Informo il Consiglio dell'attività svolta
dalla Presidenza del Consiglio e dagli organi consiliari dopo
l'ultima adunanza:
DISEGNI DI LEGGE PRESENTATI:
Disegno di legge n. 275, presentato dalla Giunta regionale in
data 10 aprile 1986 concernente: "Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica". (II^ Commissione).
Disegno di legge n. 276, presentato dalla Giunta regionale in
data 10 aprile 1986 concernente: "Azioni finalizzate a qualificare
l'apprendistato artigiano" (I^ e III^ Commissione).
Disegno di legge n. 277, presentato dalla Giunta regionale in
data 10 aprile 1986 concernente: "Ulteriore finanziamento, per
l'anno 1986, della spesa per l'applicazione della legge regionale
25 ottobre 1982, n. 71, concernente interventi per opere pubbliche
destinate all'assistenza delle persone anziane, inabili ed
handicappate" (I^ e IV^ Commissione).
Disegno di legge n. 278, presentato dalla Giunta regionale in
data 10 aprile 1986 concernente: "Ulteriore finanziamento della
legge regionale 2.12.1982, n. 84 concernente: Finanziamento per la
realizzazione di presidi socio-sanitari distrettuali" (I^ e IV^
Commissione).
DISEGNI DI LEGGE VISTATI: -
DISEGNI DI LEGGE NON VISTATI: -
DELIBERAZIONI VISTATE: -
DELIBERAZIONI NON VISTATE: -
RIUNIONI DI COMMISSIONI:
III^ Commissione: 1
I^, II^ e III^ Commissione in riunione congiunta: 1
Gruppo di lavoro per la riforma del Regolamento: 1
Signori Consiglieri,
l'attenzione e la preoccupazione di tutto il mondo sono rivolte,
in queste ore, agli sviluppi drammatici del contrasto
libico-americano.
Il Consiglio regionale della Valle d'Aosta, in questo momento di
particolare tensione e gravità, non può che ribadire la propria
costante e ferma posizione di condanna contro ogni atto di
terrorismo e di guerra, auspicando nel contempo che la soluzione
alla gravissima crisi mediterranea sia ricercata attraverso canali
politici e diplomatici.
Purtroppo l'assurda rappresaglia libica con il bombardamento
(fortunatamente fallito) di alcune installazioni nell'isola di
Lampedusa, illustra in modo inequivocabile la folle strategia di
destabilizzazione del dittatore di Tripoli anche nei confronti di
un Paese, come l'Italia, che ha sempre operato per una composizione
politica dei dissensi.
Nella ricorrenza del ventesimo anniversario della morte del
Canonico Maxime Durand, questa Presidenza vuol ricordarne la figura
di grande oratore, di giornalista e di appassionato difensore del
particolarismo valdostano.
Monsignor Durand merita di essere posto tra le figure di primo
piano che in tutti i tempi hanno onorato la Valle d'Aosta.
È pervenuto a questa Presidenza il prospetto dei transiti al
Traforo del Monte Bianco nel mese di marzo '86 ed è a disposizione
dei Consiglieri che fossero interessati alla consultazione.
Comunico inoltre che il Presidente della Giunta regionale ha
fatto pervenire a questa Presidenza copia della sentenza n. 222/86
della Corte dei Conti, con la quale viene convalidato il sequestro
conservativo nei confronti dei controllori della Casa da Gioco e
dell'ex Presidente Andrione, mentre viene revocato tale sequestro
nei confronti dell'ex Commissario Manganone.
Ha chiesto di parlare sulle Comunicazioni del Presidente del
Consiglio, il Vice Presidente Dolchi, ne ha facoltà.
DOLCHI - (P.C.I.):
Signor Presidente, credo che il
Consiglio regionale debba esprimere il proprio sdegno, la propria
partecipazione, la propria opinione anche sul gravissimo fatto
avvenuto l'altra notte, di cui ci ha parlato il Presidente del
Consiglio.
Ieri sera, ascoltando la televisione francese, mi ha colpito una
frase significativa che è apparsa sull'articolo di fondo del
giornale Le Monde, che noi malgrado il Traforo del Monte Bianco,
leggeremo solamente questa sera o forse domani mattina. Questa
frase riportata dice testualmente: "Un tapis de morts - (si tratta
delle vittime civili del bombardamento degli aerei su Bengasi e su
Tripoli) - ne pourra ensevelir le terrorisme international".
Mi sembra che questa frase possa esprimere in sintesi tutta la
tragedia che viviamo, tutta la gravità dell'atto di guerra compiuto
dal Presidente Reagan, tutta la condanna del terrorismo assassino
che non si combatte con il terrorismo di Stato, altrettanto
assassino, ma con la soluzione politica delle cause che lo
originano.
Il Gruppo comunista in questo Consiglio regionale si è sempre
espresso in modo chiaro ed esplicito contro il terrorismo, e
casualmente mi trovo il resoconto da correggere della seduta del 15
gennaio 1986, in cui associandoci alle parole pronunciate dal
Presidente del Consiglio Bondaz che aveva ripreso quelle del
Presidente del Consiglio Craxi, dicevamo che i problemi vanno
risolti e ricercati a monte, nella eliminazione delle cause
politiche e quindi nella soluzione della questione palestinese.
Anche oggi come in precedenza, esprimiamo il nostro fermo,
chiaro, esplicito no al terrorismo. Abbiamo manifestato il nostro
cordoglio per le vittime civili inermi, morte o ferite in seguito
ad attentati ed esplosioni, abbiamo deprecato che dalla Libia ci
fosse un coinvolgimento di Stato in tali iniziative. Ma come allora
si diceva, non si possono dimenticare le premesse che si sono
manifestate nel corso di questi ultimi anni: lo smembramento della
Palestina, la mancata soluzione del problema israelo-libanese, del
Medio Oriente, tutta l'escalation degli eccidi provocati dalle
varie parti, senza dimenticare gli stermini dei campi di profughi,
gli attacchi aerei di Israele al quartier generale di Arafat nel
territorio tunisino.
E l'altra notte si è passati, in una strana, kafkiana e
paradossale attesa di tutto il mondo, al terrorismo di Stato, e
sempre ieri sera in un dibattito alla TV c'era qualcuno che
paragonava Reagan a Golia che se la prende con David (che sarebbe
Gheddafi) facendone forse un punto di coagulo per tutto il mondo o
per quella parte della terra che non vuole il gendarme che si erge
e giudica da giustiziere, come i cow-boys del Texas nei celebri
films del West. Credo che per un mezzo dollaro d'onore o per una
bomba nella discoteca di Berlino non si possa scatenare un'azione
di guerra, una rappresaglia, e ritengo che su questa parola si
debba tragicamente riflettere.
Io questa parola l'ho già sentita nel 1936, quando avevo
quindici anni, per Guernica; l'ho sentita nel 1943-45: dieci contro
uno a Marzabotto, alle Fosse Ardeatine. Ebbene credo che sia
gravissimo il ricorso a rappresaglie o azioni di guerra soprattutto
quando viene attuata questa azione da una grande potenza come gli
Stati Uniti d'America, il cui ruolo per le sorti della distensione
della pace mondiale dovrebbe imporre un particolare senso di
moderazione e di responsabilità.
Ed è altrettanto grave che il Presidente Reagan sia giunto
all'azione militare in spregio alle posizioni di dissociazione dei
Governi europei, in contrasto con le misure adottate in questa
famosa riunione del lunedì da parte dei rappresentanti dei dodici
paesi europei.
La decisione americana è quindi rivolta contro la Libia, ma
anche in conseguenza contro le posizioni e la volontà degli alleati
europei e il proposito di pace di tutto il mondo. Ieri si è parlato
di schiaffo all'Europa, poiché (un commentatore autorevole ha detto
queste parole) mentre si faceva finta di consultare gli alleati
europei e l'inviato di Reagan parlava con Craxi a Roma, l'ordine
era già partito per le truppe aerotrasportate che si trovavano in
Gran Bretagna, quella stessa Gran Bretagna che pagava il debito
contratto al tempo della guerra delle Falklands.
Ebbene, colleghi Consiglieri, concludendo queste brevi
considerazioni, malgrado quei due colpi a Lampedusa abbiano
dimostrato, se ce ne fosse bisogno, che la Libia non ha armi così
sofisticate e potenti come si potrebbe credere, poichè i due colpi
non sono neanche arrivati alla stazione radar della NATO. Il tutto
dimostra come l'escalation sia un dato abbastanza evidente, perchè
infatti certamente ci sarà qualcuno cresciuto in mezzo alla guerra,
alle bombe, agli eccidi nel Libano e nel Medio Oriente tormentato,
che si sentirà -. in dovere di rivendicare il ferimento della
moglie di Gheddafi o delle sue figlie, con conseguenze non
facilmente valutabili. È perciò necessario che il Governo italiano
non consenta in alcun modo che il nostro Paese venga coinvolto in
questa avventura di guerra.
Con tutta chiarezza, mentre confermiamo la condanna al
terrorismo, alle rappresaglie, alle azioni militari, poiché sembra
che queste azioni non siano che all'inizio, riconfermiamo, come
Gruppo comunista al Consiglio regionale, che deve trionfare la
ferma volontà, l'azione e l'unità di tutte le forze di pace per
impedire che quel fuoco acceso nel Mediterraneo, in quel contestato
golfo della Sirte, diventi un incendio che possa divampare e
distruggere tutto il resto del paese.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
In un momento così drammatico e
tragico per le sorti militari, per la pace nel Mediterraneo, in
questo momento in cui viene coinvolto anche il nostro paese, mi
sembra doveroso fare alcune considerazioni di carattere politico e
fare anche alcune analisi che si discostano da quelle che sono
state or ora annunciate e descritte dal rappresentante del partito
comunista, che a mio avviso sono analisi molto semplicistiche, di
parte, non obiettive e non corrispondenti a quella che è la realtà
dei fatti.
Cercherò di fare una breve analisi esaminando quello che è
successo in realtà. È vero che mentre ci giungono confuse notizie
dell'attacco libico all'isola di Lampedusa, non riusciamo a
trattenere una indignata incredulità. Intendiamoci, non abbiamo mai
dubitato che Gheddafi fosse capace di tutto, anche di colpire un
paese come l'Italia che, se ha un torto, è quello di aver mostrato
nei confronti di Tripoli una scandalosa tolleranza. Persino ieri
mattina i nostri governanti avevano rimarcato la propria
disapprovazione riguardo ai bombardamenti su Tripoli e su Bengasi,
ed è purtroppo incredibile, ma vero, che l'Italia sia stata colta
del tutto alla sprovvista, quando una folle reazione di Gheddafi
era più che prevedibile.
Com'è potuto accadere che nessuno si sia accorto dei due missili
libici lanciati contro Lampedusa? Erano forse state messe in stato
di all'erta le nostre forze armate?
Si dirà ora che se gli Stati Uniti non avessero bombardato per
rappresaglia anti-terroristica e per autodifesa, non dovremmo
adesso lamentare questo attacco pretestuosamente ritorsivo della
Libia. Ma si poteva evitare la risposta militare americana? Si
doveva evitare? Certo si poteva e si doveva evitare, ma non a
prezzo dell'acquiescenza fatalistica e passiva.
Dopo gli eccidi di Fiumicino e di Vienna, gli Stati Uniti
adottarono delle misure diplomatiche e commerciali nei confronti
della Libia, alle quali però l'Europa non si associò, con il
risultato di vanificarle, e Gheddafi sprezzatamente rinnovò la
sfida agli Stati Uniti, a parole, minacciando altri attentati, nei
fatti, attaccando la sesta flotta americana nelle acque
internazionali della Sirte. Gli americani giustamente reagirono con
una risposta militare circoscritta. Ancora una volta però l'Europa
fece spallucce, lasciando gli Stati Uniti soli a sbrogliarsela.
Avvenne poi l'attentato all'aereo americano della TWA,
commissionato dai Libici, al quale seguì l'attentato alla discoteca
frequentata dai soldati americani a Berlino ovest (non era una
bomba che non ha fatto nessun morto, come prima abbiamo ascoltato,
ma che poteva farne 200-300, quindi c'era la volontà di uccidere),
sicuramente ordinato dai Libici, come attestano gli Stati Uniti e
come confermano i tedeschi. A questo punto ha ragione il Presidente
americano Reagan nel sostenere che niente era valso a dissuadere
Gheddafi dal suo avventurismo terroristico, e che la rappresaglia
dell'altra notte era una scelta obbligata di autodifesa.
Fallite dunque le misure diplomatiche commerciali americane
anche per responsabilità europea, rivelatasi insufficiente la prima
lezione armata inflitta a Gheddafi, l'Italia e l'Europa avrebbero
potuto evitare una più incisiva e larga rappresaglia degli Stati
Uniti solo punendo e dissuadendo esse stesse Gheddafi, con una
congrua, chiara e pesante ritorsione diplomatica e commerciale,
insomma facendo pagare a carissimo prezzo politico ed economico
l'avventurismo del regime di Tripoli.
Invece lunedì scorso i Ministri degli Esteri della Comunità
Europea, con in testa il nostro onnipresente rappresentante, Giulio
Andreotti, si sono limitati a dare un buffetto a Gheddafi. Dunque
il nostro governo crede veramente che una tiratina di orecchie
sarebbe stata sufficiente ad impensierire la Libia di Gheddafi, a
farle sentire il peso di una severa condanna internazionale, a
dissuaderla dal perseverare nell'uso della violenza terroristica?
Vogliamo credere veramente che gli americani potessero considerare
congrua, data la situazione ed i precedenti, l'alternativa europea
della tiratina d'orecchie all'autodifesa armata?
Per fermare gli aerei di Reagan che si sapeva che erano pronti a
prendere il volo con obiettivo la Libia, l'Europa avrebbe dovuto
agitare la frusta di fronte a quello che gli americani avevano
definito un cane rabbioso. Per scongiurare che i Libici subissero
dolorose perdite umane, doveva colpire Tripoli con mezzi non
cruenti, ma di pari se non maggiore pesantezza. L'Europa non l'ha
fatto, ha adottato blande ed innocue misure diplomatiche, non ha
avuto nemmeno il coraggio di indicare direttamente la Libia fra gli
stati corresponsabili di alimentare il terrorismo
internazionale.
Sarebbe giustamente toccato all'Italia, al paese in prima linea
nella crisi mediterranea, sollecitare la necessaria frustata
europea, ma non lo ha fatto. Per essere più precisi non lo ha fatto
il Ministro degli Esteri Andreotti, che rappresentava l'Italia.
Ora, il Presidente del Consiglio Craxi, per non provocare una crisi
di governo che probabilmente finirebbe per travolgere la stessa
formula di pentapartito, non può sconfessare Andreotti, e
rimprovera agli Stati Uniti quella insensibilità che prima di tutto
dovrebbe imputare al suo Ministro degli Esteri. Una Italia
purtroppo petulante e belante ha incoraggiato il terrorismo di
Gheddafi, un'Europa sostanzialmente inerte e rinunciataria ha dato
il via alla rappresaglia americana. Il resto è soltanto ipocrisia,
il resto sono solo lacrime di coccodrillo purtroppo.
Si dà atto che dalle ore 9,56 assume la Presidenza il Vice
Presidente Giulio Dolchi.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Dico subito che (questa è una
dichiarazione personale) giustifico l'atto americano nel bombardare
alcune postazioni libiche. È un atto che va giustificato; qualcuno
lo ha definito un atto di guerra promosso da Reagan, ma sono
convinto che è stata un'autodifesa del popolo americano e quindi in
questo senso esprimo la mia solidarietà al popolo americano e
all'amministrazione Reagan. Qui ci troviamo di fronte ad un uomo,
quale è il Colonnello libico, poco affidabile, ad un rappresentante
del terrorismo nel mondo; cosa doveva fare l'America di fronte alle
continue violazioni di questo personaggio? L'America, ed anche
l'Europa, ha pagato con i morti questo terrorismo, ed era
necessario, pur non rispondendo al terrorismo con il terrorismo,
tentare di mettere fine e di far capire al Colonnello Gheddafi che
il mondo intero non può essere sottoposto alle sue pressioni, alle
sue minacce di terrorismo. Allora, quale giustificazione per il
comportamento americano, possiamo dire che quella era e forse lo
sarà per il futuro l'unica risposta valida al terrorismo libico. E
non condivido neanche che l'amministrazione Reagan ed il popolo
americano si sia trovato isolato in Europa, perchè non corrisponde
a realtà, e non condivido il tentativo di strumentalizzare il
perchè sia
la Germania che l'Inghilterra abbiano dimostrato
solidarietà agli Stati Uniti.
Qualcuno ieri sera ad un dibattito televisivo ha detto che il
nostro Ministro degli Esteri, il grande Giulio Andreotti, sosteneva
che con Gheddafi bisognava parlare perchè non faceva del male.
Certo del bene non ne fa, esporta terrorismo e chi paga le
conseguenze di questo terrorismo sfrenato di Gheddafi è l'Europa e
in particolare l'Italia. Fiumicino è un segnale libico, le minacce
alle ambasciate americane a Roma, l'attacco di due missili libici
su Lampedusa sono tutti segnali di violenza del Colonnello
Gheddafi, nonostante che il Governo italiano abbia dimostrato ed
abbia cercato di venire incontro alle esigenze di questo terrorista
che non ha limiti nella sua folle pazzia. Ecco perchè giustifico
l'attacco mortale dell'America, mi permetto di non condividere le
affermazioni fatte poc'anzi e ribadisco la mia solidarietà
all'amministrazione Reagan e al popolo americano.
PRESIDENTE
: Ha chiesto di parlare il Consigliere
Maquignaz, ne ha facoltà.
MAQUIGNAZ - (A.D.P.):
Da quarant'anni, cioè dalla fine
della II^ guerra mondiale, non c'è mai stata vera pace su questa
terra: la guerra fredda, le guerre di Corea e del Vietnam, i
focolai di guerriglia sparsi un po' dappertutto, il fenomeno
subdolo e atroce del terrorismo. Ora però avvertiamo con più
intensità l'angoscia per le minacce di guerra, perchè siamo stati
toccati da vicino con i missili che ieri hanno fatto sentire il
loro sinistro sibilo fino all'isola di Lampedusa.
L'art. 11 della Costituzione della nostra Repubblica recita:
"L'Italia rifugge la guerra come strumento di offesa della libertà
degli altri popoli e come mezzo di risoluzione delle controversie
internazionali". Ebbene io credo che mai come in questo momento
assuma rilevanza questo dettato costituzionale. Noi eletti dal
popolo valdostano abbiamo quindi il dovere di ribadire nelle
competenti sedi e nei confronti di chiunque l'aspirazione dei
nostri cittadini alla pace. Tutti i popoli, grandi e piccoli, hanno
diritto alla libertà non offuscata dalla minaccia delle armi, e se
controversie vi sono a livello internazionale non è con le armi che
possono essere sanate. Come tante esperienze insegnano, le armi
servono solo a innescare tragiche spirali di violenze ai cui esiti
fatali non osiamo pensare in quest'era atomica.
Ricordo che quando un giorno qualcuno chiese ad Albert Einstein
quali avrebbero potuto essere le conseguenze di un terzo conflitto
mondiale, egli rispose: "Non lo so, ma sono in grado di dire come
sarà combattuto il quarto conflitto: con le clave come all'età
della pietra".
Siamo convinti che in queste ore angosciose per l'umanità, il
Governo italiano ha fatto quanto in suo potere, ha espresso
l'atteggiamento migliore che si potesse tenere: calma, dignità, ma
fermezza nel condannare le rappresaglie disposte dal Presidente
degli Stati Uniti, come nel respingere l'incredibile offensiva
scatenata dalla Libia nei nostri confronti. D'altra parte gli atti
di terrorismo sempre più frequenti, compiuti per lo più nei
confronti di popolazioni inermi e di vittime innocenti, non possono
essere più oltre tollerati dalla Comunità internazionale.
Fermarsi a stabilire chi abbia più ragione nel conflitto
accesosi in questi giorni, o per meglio dire chi abbia meno torti,
è una questione che potrà essere meglio affrontata nei prossimi
giorni. In questo momento bisogna invece operare, fare ogni sforzo
perchè l'incendio venga domato; è indubbio che ad un terrorismo
pazzo non si può rispondere con atti altrettanto insensati. Se c'è
in giro qualche pazzo, tutti gli altri debbono essere ancora più
saggi del solito.
L'Organizzazione delle Nazioni Unite ha cercato purtroppo con
scarsi risultati di soffocare i vari focolai di guerra scoppiati
negli ultimi quarant'anni; ma non si può neppure, come ai tempi
dell'Antico Testamento o del Far West, far ricorso alla legge
dell'occhio per occhio o del dente per dente. Dagli individui alle
piccole comunità ai grandi stati, nessuno ha il diritto di farsi
giustizia da sè, anche se avesse tutte le ragioni dalla sua
parte.
Desidero infine esprimere l'augurio che il nostro vecchio
continente sappia ritrovare una sua coesione per salvarsi dalle
minacce di guerra, per esprimere la profonda aspirazione alla pace
dei popoli che lo compongono.
PRESIDENTE
: È iscritto a parlare il Consigliere Pedrini,
ne ha facoltà.
PEDRINI - (P.L.I.):
Signor Presidente, a dire la verità
non avevo alcuna intenzione di parlare su quanto è successo nelle
ultime ventiquattro ore, ma le Sue parole mi costringono in verità
ad alzarmi e a dire quello che la mia coscienza mi impone di dire,
come già tutti e due, Signor Presidente, facemmo anni e anni
fa.
Mi pare che qui si faccia molta demagogia, che ci riempiamo
tutti la bocca solo di politica senza guardare alla realtà dei
fatti, che si dicano solo determinate cose mentre se ne tacciono
altre: non si parla di Afghanistan, non si parla di Ciad, e non
voglio citare le solite Cuba e via dicendo, ed in queste includo ad
onor del vero, affinchè non mi si accusi, anche il Cile; ma
indubbiamente bisogna mettere un punto fermo.
Ieri sera ho assistito ad una trasmissione molto interessante
alla televisione (anche la Rai qualche volta organizza dei bei
programmi), dalle 21 alle 22 c'è stato un dibattito con eminenti
personalità nel campo politico e militare. Il rappresentante
comunista è rimasto isolato, ripetendo praticamente quelle stesse
parole che il Presidente Dolchi oggi ha detto in Consiglio.
Bisogna dare atto se non altro al giornalista Ronchey di avere
detto delle parole veritiere, quelle poche che voglio ripetere in
questo momento, dando però un taglio diverso da quello dei
Consiglieri Aloisi e Baldassarre. Indubbiamente queste parole
devono essere dette per coloro che hanno dato qualcosa nel passato
e che tengono a dire qualcosa nel presente, perchè quando la RAI
parla dei fatti di Fiumicino e di Berlino per un giorno solo e
senza ripetere, ma trasmette, con un susseguirsi di immagini (e
questo a tutto onore della RAI), i corpi dilaniati di quei pochi
morti libici (che anche se pochi sono sempre tanti), bisogna essere
veramente partigiani solo di una parte.
Dobbiamo percorrere una strada che deve essere chiara e uguale
per tutti. A questo proposito non so se siamo al corrente che in
questi giorni all'Ambasciata americana a Parigi, da parte di
terroristi libici era stato programmato e per fortuna poi scoperto
un attentato contro coloro che erano in coda per chiedere un visto
per l'America.
Non so se ci rendiamo conto che questo individuo stava
preparando in tutto il mondo circa 300 attentati con uomini
schierati e votati alla morte. Non so se si possa tacere su questi
episodi così passivamente.
Che gli americani abbiano sbagliato nel compiere questa
rappresaglia, diceva Ronchey, può essere vero, ma è tutto da
dimostrare, perchè effettivamente gli americani da sette giorni
facevano vedere i quattro aeroporti inglesi dove preparavano questa
azione, quindi se qualcuno si fosse sentito responsabile avrebbe
dovuto intervenire perché ormai era chiaro che gli americani
facevano sul serio.
Ma siccome in Italia siamo abituati, purtroppo, a giocare a
Pulcinella, e tutte le cose vengono prese con leggerezza, ad un
certo punto gli americani hanno dimostrato di voler difendere
quelli che erano i loro principi, dopo aver avvisato una, due,
dieci volte che non intendevano assolutamente continuare su quella
strada e subire, come noi da tanto tempo facciamo, quest'uomo che
addirittura chiede i danni di guerra, quando gli italiani hanno
portato là benefici e strade, perchè questa è la realtà di fatto,
se vogliamo dire la verità.
Non si tratta di essere fascisti o non fascisti, si tratta di
guardare a quello che un popolo fece in quell'epoca e che la storia
rivendica nella verità dei fatti.
Il Presidente Dolchi parla di due piccoli missili che non sono
arrivati a Lampedusa e che pertanto dimostrano la pochezza della
Libia: mi stupisco perchè riconosco nell'amico Dolchi una saggezza
come pochi hanno, in quanto sono ormai vent'anni che viviamo
insieme la vita politica direttamente, ma questa volta debbo dire
mio malgrado che questa frase mi ha toccato in modo particolare.
Come si può dire di un uomo che manda gente ad ammazzare bambini,
donne, sulla strada, negli aeroporti, ovunque: poverino, lui ha
solo due missili che non arrivano fino a Lampedusa, ma a cinque
chilometri, non poteva fare di più.
Ma se quei missili arrivavano, allora non ci sta più bene.
Insomma questa è demagogia vera e propria, questo è voler forzare
la mano politicamente su un argomento che desidererei che non fosse
nemmeno stato trattato, non in quest'aula, ma in nessuna altra
parte del mondo, perchè comunque sia, la guerra è guerra, le azioni
comunque esse siano sono azioni di guerra, e la guerra richiama la
guerra.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Mi consentirà il collega Pedrini una
modestissima osservazione su quanto lui ha detto.
Credo che forse preso dalla foga oratoria non si è accorto che
neanche il Consigliere Aloisi era riuscito a dire quello che
probabilmente è sfuggito al collega Pedrini, che ha rievocato in
quest'aula l'Italia fascista...
PEDRINI - (P.L.I.):
Non era l'Italia fascista: allora era
veramente l'Italia dei lavoratori.
TORRIONE - (P.S.I.):
Oppure l'Italia che aveva una sua
vocazione coloniale...
PEDRINI - (P.L.I.):
Questa è storia, non si gioca con la
demagogia!
TORRIONE - (P.S.I.):
Dico che la storia non si può
neanche manipolare; avremo fatto le strade in virtù di una
vocazione imperiale che questa Italietta aveva e che fortunatamente
non abbiamo più; la Resistenza e la Lotta di Liberazione ci avranno
ben insegnato qualcosa. Comunque dicevo che non bisogna, neanche in
virtù del fatto che si voglia ad ogni costo condannare giustamente
la politica terroristica di Gheddafi, giustificare poi una politica
di tipo coloniale che il nostro paese nella sua storia, con tutta
la sua modestia, ha anche lui esercitato.
Fatta questa puntualizzazione di carattere personale nei
confronti di una affermazione del Consigliere Pedrini, devo dire
che non si può prescindere dal fatto che anche l'aspetto
terroristico gheddafiano va inquadrato nel più vasto contesto
mediorientale, perché se ci dimentichiamo di fare questa operazione
di collocazione anche della vicenda libica nel più ampio scacchiere
della vicenda mediorientale, allora abbiamo una visione parziale
delle vicende internazionali.
Non possiamo dimenticare, senza voler giustificare con questo
atti di terrorismo - che sono stati compiuti anche da quella parte,
che un popolo è alla ricerca della sua terra e di una sua
collocazione da oltre quarant'anni, e in questo discorso si innesta
tutta una situazione di tipo internazionale estremamente precaria
in cui anche gli atti di terrorismo hanno trovato per certi versi
un modo di essere. Con questo non voglio assolutamente giustificare
un uomo come Gheddafi e qui, se vogliamo inquadrare in termini
forse meno passionali la vicenda libica, dobbiamo dire che forse è
mancata una presa di posizione europea di un certo tipo nei
confronti del terrorismo portato avanti dal Colonnello Gheddafi.
Sovente l'Europa, per una serie di ragioni anche economiche, ha
dimostrato una certa acquiescenza e accondiscendenza nei confronti
di atteggiamenti assolutamente intollerabili di questo nostro
Colonnello.
Devo dire che se l'Europa ha alcune sue responsabilità, non
possiamo accettare che il vecchio continente venga trattato nel suo
complesso come una serie di stati a sovranità limitata. Come
socialisti ribadiamo in questo consesso di non poter pensare che il
libero governo che il nostro paese si è dato, sia condizionato da
atteggiamenti a vocazione imperialistica messi in atto in questa
occasione dal Presidente Reagan. Credo che non si possa pensare di
trattare i massimi responsabili di un governo di un paese così come
è stato fatto dalla diplomazia americana in questa occasione, e
bene ha fatto il collega Dolchi a sottolinearlo, infatti il
rappresentante del Presidente Reagan stava parlando con il Capo del
Governo italiano, quando il blitz era ormai deciso.
Ripeto che non possiamo più tollerare di essere trattati come un
paese coloniale e l'atto di dignità che è venuto dal nostro Governo
nell'assumere un atteggiamento estremamente responsabile di ferma
condanna del terrorismo, ma anche di ferma condanna della politica
delle cosiddette cannoniere, è un atto dovuto ed è un
riconoscimento che dobbiamo fare al nostro Governo.
Non dimentichiamoci, senza per questo voler avere atteggiamenti
di acquiescenza nei confronti del terrorismo libico, lungi da noi
questa condotta, che anche noi siamo profondamente calati, in senso
geografico, nella realtà mediterranea.
È vero, l'America (ma non solo l'America) ha subito in questi
ultimi tempi le conseguenze drammatiche del terrorismo di Gheddafi,
ma c'è anche da considerare che noi siamo un paese che per la sua
posizione geografica si allunga nel Mediterraneo e purtroppo è a
duecento chilometri dai tiri dei missili gheddafiani. L'America non
può prendersi il lusso di fare una politica estera a vocazione
imperialistica, perchè se vuol fare questo, deve anche considerare
che ci sono altri stati che hanno uguale dignità. È ora di finirla
con lo stato di soggezione da parte della vecchia Europa nei
confronti di una politica americana che è fuori dalla storia ed è
anche fuori dai tempi.
BALDASSARRE - (P.S.D.I.):
Ma se esponenti del tuo partito
fanno a gara a chi va per primo dal Presidente Reagan!
TORRIONE - (P.S.I.):
Credo di aver ascoltato con estrema
attenzione anche gli interventi degli altri colleghi; se poi si
vuole avere (le ultime parole del Consigliere Baldassarre me lo
testimoniano) questo atteggiamento di costante sudditanza nei
confronti di un certo tipo di politica americana, allora possiamo
anche averlo. Ma non rivendichiamo più a noi stessi e soprattutto
non deleghiamo più agli altri la difesa di certe nostre
prerogative.
Questo sta a significare che siamo pienamente solidali con un
atteggiamento tra l'altro che è complessivo del Governo italiano e
che non è del partito socialista più che del partito
socialdemocratico: è un atteggiamento che investe tutte le forze
politiche che sono presenti nel pentapartito, perchè fortunatamente
in questa crisi non si sono verificate voci di dissenso, il che sta
a significare che il Governo ha assunto una posizione unitaria e
l'ha portata avanti con molta dignità, a differenza di altre
volte.
Quindi nel riaffermare la nostra più dura condanna nei confronti
del terrorismo libico, che è un elemento fra l'altro di
destabilizzazione, e ce ne rendiamo conto, non solo nell'area
mediterranea ma anche nel contesto mondiale, non possiamo non
considerare con estrema preoccupazione la vocazione reaganiana di
voler regolare le contese internazionali con la forza. Infatti ci
preoccupa ulteriormente non solo quello che è avvenuto, ma quello
che potrebbe avvenire, perchè ci viene detto che d'ora in avanti la
politica reaganiana porterà le cannoniere ovunque ci siano atti di
terrorismo.
Abbiamo già visto cosa è successo nell'area mediorientale per
effetto della politica israeliana, quando ad un gesto di terrorismo
si è risposto con un gesto di ritorsione: la politica della forza
non ha mai portato a conclusioni positive.
Siamo per una politica che tenga conto degli elementi di grave
frizione esistenti nell'area mediorientale, complessivamente, e in
questo quadro inquadriamo anche il problema del Colonnello
Gheddafi.
Vorremmo rivolgere, e lo facciamo con profondo senso di umanità,
un profondo pensiero a tutte le vittime sia del terrorismo di
Gheddafi sia del terrorismo di stato di Reagan, ed in effetti ha
turbato la visione di ieri, che citava anche il Consigliere
Pedrini, di donne a bambini vittime innocenti, che abbiamo ancora
davanti ai nostri occhi perchè dimostra che è prevalsa, ancora una
volta, la logica della forza.
Si dà
atto che alle ore 10,24 assume la Presidenza il
Presidente Giovanni Bondaz.
PRESIDENTE
: Ha chiesto di parlare il Vice Presidente De
Grandis, ne ha facoltà.
DE GRANDIS - (P.R.I.):
Credo che la cosa che più ci deve
preoccupare di questa drammatica vicenda è il dover constatare che
ancora una volta la cultura di potenza è prevalsa rispetto alla
cultura di pace.
Non possiamo in alcun modo giustificare la reazione americana,
perchè riteniamo che una grande potenza come gli Stati Uniti
d'America non può lasciarsi accecare, annebbiare la ragione da
azioni terroristiche del Colonnello Gheddafi. Non è la prima volta,
e non sarà nemmeno l'ultima, che condanniamo con estrema fermezza
ogni forma di terrorismo interno o internazionale. Lo condanniamo
pesantemente anche in questa occasione, ma non possiamo nemmeno
accettare che si risponda con le armi se questa non è una necessità
assoluta, se non è l'"estrema ratio" perchè tutto il resto è già
stato tentato.
Credo però che dobbiamo anche, come italiani ed europei,
assumerci le nostre responsabilità, dire apertamente che non
abbiamo valutato a fondo i rischi che nell'area del Mediterraneo si
stavano via via aggravando, i conflitti armati, che non abbiamo
saputo ideare ed attuare misure di contenimento, misure di
carattere diplomatico nei confronti della Libia per evitare che la
situazione degenerasse fino a questo punto e finisse poi per
coinvolgerci in maniera diretta, come è stato dimostrato dai due
missili lanciati da Tripoli contro l'isola di Lampedusa.
Dobbiamo anche renderci conto che se i missili non sono arrivati
su Lampedusa o su altri obiettivi italiani, o su basi NATO
dislocate in Italia, è perchè l'Unione Sovietica, che ha fornito la
gran parte degli armamenti di cui dispone la Libia, ha avuto
sufficiente prudenza per non fornirgli strumenti di offesa di
maggiore potenza e di maggiore portata. Allora in una situazione di
questo genere, dobbiamo avere altrettanta prudenza, altrettanta
coscienza delle nostre capacità per attuare tutta una serie di
misure che siano in grado di contenere le follie che vengono da
Tripoli.
È pur vero che Gheddafi ha sempre rifiutato qualunque forma di
trattativa, è pur vero che Gheddafi si è scagliato violentemente
anche contro i paesi arabi che erano disponibili al negoziato (non
dimentichiamoci che il Colonnello Gheddafi ha proclamato festa
nazionale il giorno dell'assassinio di Sadat, che era stato uno dei
primi capi arabi a trovare un inizio di intesa e di accordo con lo
Stato di Israele), ma anche la nostra azione è stata gravemente
carente e portiamo sulle spalle una parte della responsabilità
della reazione inconsapevole fatta dagli americani.
Così come non dobbiamo dimenticarci, pur comprendendo le ragioni
che hanno indotto gli Stati Uniti a reagire in questa maniera, che
non le dobbiamo giustificare e dobbiamo renderci conto che gli
Stati Uniti, così facendo, si pongono sullo stesso piano di
Israele, quello Stato di Israele che tante volte ho difeso in
questa sede e che ritengo di dover difendere ogni volta vengono
lesi i diritti di questo popolo. Ma se Israele ha qualche
giustificazione in più perchè si sente accerchiato, si sente
continuamente minacciato, vive nella paura e a volte nel terrore di
essere cancellato dalla faccia della terra, questo non è per gli
Stati Uniti d'America che sono ben lontani dalla Libia, che vengono
sì colpiti con atti di terrorismo, ma che certamente proprio perché
si tratta di una potenza di carattere mondiale, debbono fatalmente
usare più prudenza di quanto non debbono usarne altri stati di ben
più modeste dimensioni.
Voglio anche fare una precisazione proprio su quanto ha detto il
Consigliere Pedrini, perchè come italiano e come repubblicano
intendo prendere nettamente le distanze dalla politica coloniale
perseguita dall'Italia nel periodo fascista, politica che conosco
abbastanza bene perchè in Africa ho abitato per due anni, ed anche
se ero un ragazzino ho vissuto in Africa con la mia famiglia e ho
colto gli umori, i metodi, i modi di gestire di quel tipo di
politica. Quindi da quel tipo di politica prendo le distanze perchè
se dalla Libia non abbiamo cavato niente e le abbiamo dovuto dare
qualcosa, era perchè dalla Libia non potevamo cavare niente, e non
perchè non volevamo ottenere qualcosa. Infatti la Libia oggi si è
potuta armare ed ha potuto trovare un'altra capacità economica solo
grazie al fatto che dopo la II^ Guerra Mondiale ha trovato il
petrolio, perchè la Libia è per il 95% del suo territorio deserto e
non ha null'altro che il petrolio.
Ecco quindi che da parte mia come repubblicano, da parte dei
repubblicani della Valle d'Aosta, c'è inequivocabile la condanna di
questa azione da parte degli Stati Uniti e c'è il plauso per il
Governo italiano che con molta unità di intenti (questo lo
sottolineo) ha saputo reagire ed affermare i diritti del nostro
paese nei confronti di un alleato. Siamo nell'alleanza atlantica,
ho sempre sostenuto l'opportunità che l'Italia sia nell'alleanza
atlantica e nella NATO, ma sostengo e continuerò a sostenere che
ogni alleato che fa parte della NATO ha pari dignità,
indipendentemente dal suo peso numerico e dal suo peso
economico.
PRESIDENTE
: Ha chiesto di parlare il Consigliere
Segretario Tamone, ne ha facoltà.
TAMONE - (U.V.):
Il m'est difficile de faire ici des
analyses sur la politique étrangère dans laquelle tout le monde
trouve des difficultés a donner des explications et des avis; moi
aussi j'ai entendu hier soir le débat à Rai 1 et je dois dire que
tout le monde faisait des discours sur des si et des mais, personne
n'ayant de remèdes sûrs à conseiller dans cette situation.
Pour ce qui est de l'Union Valdôtaine, nous ne pouvons en ce
moment que déplorer de la façon la plus claire l'attitude des
Etats-Unis d'Amérique, qui ont indubitablement employé en ce moment
les moyens les moins adaptes pour essayer de donner une solution à
la situation qui s'est créée autour de la mer Méditerranée.
En même temps nous ne pouvons absolument pas oublier la
personnalité de M. Gheddafi, qui est quand même très intéressante.
Il a créé cette République, il a même changé le nom à son pays, en
concevant une république de type pseudo-marxiste, en opposition
avec M. Mao il a inventé aussi le livre vert, dans lequel il a
décrit son action, et son action, si on lit ce livre, le pose sur
le plan d'un fanatique. M. Gheddafi est un fanatique et moi je
pense que des fanatiques on doive en avoir peur.
Ce que nous condamnons en ce moment, surtout compte tenu de la
position de la mer Méditerranée, qui est sans doute une mer
européenne, est l'indifférence qu'on a toujours eue vis-à-vis de ce
fanatique, et en certains moments, pour des raisons économiques,
aussi une certaine complaisance et une politique ambiguë vis-à-vis
de cet homme. Nous, qui aimons la démocratie, en parlant de ces
choses-là, nous devons aussi faire ce type de raisonnement: ici on
est en face à un homme et pas à un système qui est analogue à un
autre.
En plus, évidemment il existe le problème de la Palestine, mais
on ne doit pas oublier que le Colonel Gheddafi a toujours dit qu'il
se serait opposé à n'importe quel type de pourparler pour arriver à
la solution des problèmes de la Palestine, et en même temps (il
faut rappeler cela aussi) il a cassé tout rapport avec le Front de
la Libération de la Palestine.
Dans ce sens, je crois que la méditation qu'on peut faire c'est
que les européens pour des questions aussi économiques, à notre
avis ont toujours dans cette situation laissé cet homme se
comporter un peu comme il voulait, et on ne peut pas d'ailleurs
oublier qu'en Syrie et en Libye existent des endroits équipés pour
l'entraînement de terroristes. Dans ce sens on ne peut pas oublier
que quand on laisse libres des espaces, ces derniers seront
facilement occupés par d'autres. Là malheureusement les européens
(je me réfère à l'Europe occidentale toute entière) ont été des
incapables, ils n'ont pas voulu faire une politique pour la mer
Méditerranée. A ce point quelqu'un est venu les remplacer,
quelqu'un que nous condamnons jusqu'au fond, parce que l'action des
Etats-Unis d'Amérique est intolérable, mais en même temps on ne
peut que dire que l'Europe occidentale n'a pas donné la juste
importance à l'attitude et au comportement du Colonel libyen.
Alors nous demandons fortement qu'il y ait une reprise
d'initiatives politiques et d'un engagement sérieux dans la mer
Méditerranée de toute l'Europe occidentale, pour faire de façon que
cette flambée de guerre qui en ce moment est en train de s'élever,
puisse être arrêtée.
Mais là on doit avoir du courage et une volonté profonde d'agir,
et pas d'essayer toujours d'être les plus dégourdis, les plus fins,
de jouer une politique de clins d'oeil. En ce moment on doit faire
quelque chose de différent et nous ne pouvons que souhaiter cette
reprise forte d'initiatives de l'Europe occidentale, qui puisse
donner une solution à cette grave situation qui nous touche de très
proche.
Nous nous associons aux paroles du Président du Conseil qui a
voulu rappeler le Chanoine Maxime Durand à vingtaines de sa mort.
Il s'agit là d'une figure qui n'a jamais été peut-être considérée
dans sa juste dimension et nous pensons qu'il s'agit d'un grand
valdôtain duquel on devrait peut-être méditer mieux les écrits et
l'action.
PRESIDENTE
: Ha chiesto di parlare il Consigliere Ricco,
ne ha facoltà.
RICCO - (D.C.):
Allorquando si discute di un problema di
carattere politico, specialmente internazionale, è logico che ci
siano modi di pensare diversi, non solo personali, ma anche in
quanto appartenenti a forze politiche differenti.
Sembra che gli uomini si stiano allontanando dai sani propositi
di pace, di collaborazione fra i popoli, pace conquistata dopo una
cruenta guerra mondiale. Di fronte ad un bieco disprezzabilismo
terrorismo libico che colpisce indiscriminatamente uomini e cose,
come a Fiumicino e a Berlino, dove abbiamo assistito a rappresaglie
americane.
Permettetemi di dire che il nostro pensiero va a tutte le
vittime di questi eccidi ed anche ai loro familiari. Sosteniamo che
prima di passare ad azioni belliche è necessario portare avanti
iniziative di pace sino allo spasimo. L'unico obiettivo degli
uomini, cui tutti devono tendere, è la difesa della libertà e della
pace, quindi condanniamo il terrorismo di ogni colore e condanniamo
ogni atto di rappresaglia, specialmente se questi coinvolgono il
nostro paese che anela solo alla collaborazione e allo sviluppo
economico e sociale dei popoli.
L'Europa ha bisogno di trovare la massima coesione e fare uno
sforzo comune per combattere il terrorismo internazionale;
schierarsi a favore di una delle tesi opposte vuol dire fomentare
la guerra e condurre il mondo alla distruzione. Il popolo italiano
non è preparato militarmente ad affrontare un'azione bellica, può
solamente difendersi con coraggio e fermezza come ha dimostrato di
saper fare nei confronti del terrorismo interno.
Condividiamo la politica fin qui condotta dal nostro Governo e
siamo convinti che riuscirà a ristabilire l'equilibrio nella nostra
Europa già troppe volte dilaniata da guerre, distruzione e
morte.
PRESIDENTE
: Ha chiesto di parlare il Consigliere Viberti,
ne ha facoltà.
VIBERTI - (N.S.):
Breve, intenso e pienamente
condivisibile l'intervento del collega Ricco, al quale non posso
che associarmi per le parole intelligenti che ha detto. La pace e
la libertà sono senz'altro un obiettivo cui tutti dobbiamo tendere
e sono rimasto molto preoccupato dai sorrisi di circostanza che
alcuni interventi hanno prodotto per l'evidente effetto legato alla
maggior pubblicità o al maggior vantaggio che nel nostro piccolo
possiamo raggiungere, centrando più o meno bene un intervento.
Il Collega Ricco ha espresso molto meglio di come lo farò io e
in modo più conciso degli argomenti che condivido pienamente,
perchè la pace e la libertà sono un bene senza il quale non
potremmo essere qui, anche magari alzando la voce a sostenere
opinioni diverse ma su altre questioni, perchè questi beni
appartengono a tutto il mondo, a tutte le popolazioni che vivono su
questa terra, e dobbiamo fare di tutto, anche contro coloro che
dimostrano di non voler accettare certe regole di convivenza
civile, affinché questi beni vengano conservati a tutti.
Il nostro gruppo politico, apprese le drammatiche notizie
relative a quanto è avvenuto nel Mediterraneo, ha voluto esprimere
un radicale, totale dissenso nei confronti dei bombardamenti, come
del resto ha sempre espresso anche nei confronti di tutti quegli
atti che vanno a ledere la libertà e il diritto alla vita in
qualsiasi parte del mondo essi avvengano.
Purtroppo riteniamo che atti di questo genere, anzichè portare
(come si vorrebbe sostenere) ad una diminuzione e alla scomparsa
del terrorismo, non fanno altro che alimentare un grave clima di
violenza che in seguito ingenera e fa scaturire inevitabilmente
nuovi atti di terrorismo con nuove ritorsioni si innesca così una
spirale che a mio giudizio persone che hanno vissuto la guerra, che
l'hanno vista, non volessero e non pensassero più di poter
accettare e quindi di dover prendere in considerazione come mezzo
per la soluzione dei problemi del nostro paese.
Voglio associarmi anche al richiamo alla Costituzione e all'art.
11 fatto dal Consigliere Maquignaz: abbiamo dei principi in questo
paese ai quali tutti diciamo di voler prestare fede come pubblici
amministratori e il nostro compito è quello di attenderci
nell'esercizio delle nostre funzioni, a questi principi. Il nostro
paese ripudia la guerra come strumento di offesa alla libertà degli
altri popoli e come mezzo di risoluzione delle controversie
internazionali.
Forse potremmo aver fatto delle figure non troppo appropriate a
livello di scelte di governo e a livello di scelta europea,
senz'altro però al fine di mantenere la freddezza, la calma e di
far lavorare i cervelli anzichè far lavorare le armi. In questo
momento è indispensabile (ed io sono ben felice che fino a questo
momento ci sia stata da parte di tutti i paesi d'Europa) una presa
di posizione del tipo meditato e non-violento.
Ha fatto eccezione l'Inghilterra, che nella persona del suo
primo Ministro (che purtroppo ci aveva già dato una dimostrazione
della sua attitudine alla guerra con il caso delle Falklands)
mentre da un lato faceva dire al suo Ministro degli Esteri nella
riunione con i suoi colleghi europei certe cose, autorizzava l'uso
delle basi Nato del suo paese per l'attacco alla Libia.
Il nostro paese si trova oggi in una situazione delicata non
solo per la sua posizione geografica, ma anche perchè fino adesso
si è trovato in una situazione di subalternità decennale per quello
che riguarda le scelte militari, che sono state effettuate in
funzione delle necessità degli Stati Uniti e oggi ci troviamo
invischiati in un conflitto che può tragicamente evolversi.
Devo dire che siamo moderatamente soddisfatti della posizione
espressa dal Governo italiano che, come ha sottolineato il
Consigliere Torrione, ha rivendicato all'Italia e all'Europa una
indipendenza e una autonomia che noi auspichiamo si faccia sentire
in termini più precisi e che si diriga chiaramente anche nei
confronti di quella Libia che supera qualsiasi limite accettabile
da parte delle nazioni civili.
La nostra speranza è che ci sia un'ampia mobilitazione contro la
guerra e mi pare che in questo senso i giovani stiano dimostrando
più sensibilità di certi anziani e che possa contribuire ad una
svolta nel nostro paese, facendolo diventare sempre più un elemento
efficace di pace nel Mediterraneo e nel mondo, e non un attivo
collaboratore in azioni di guerra.
La pace, lo dicevo, è un bene che non possiamo permetterci di
perdere, perchè a differenza di secoli precedenti e delle guerre
combattute in questo secolo, una nuova guerra che coinvolgesse le
due superpotenze vorrebbe dire la scomparsa del genere umano dalla
faccia della terra.
Non posso però non dire che queste prove della colpevolezza, che
sono state indicate come l'elemento che ha permesso la
rappresaglia, non sono state mostrate; negli stessi Stati Uniti ci
sono delle preoccupate osservazioni e considerazioni rispetto a
questo fatto. In un paese in cui la libertà di stampa è uno dei
pilastri della vita civile, il Presidente degli Stati Uniti non ha
dato delle prove certe rispetto alle accuse che ha fatto. Ciò
nonostante abbiamo avuto l'azione che abbiamo avuto.
Gli USA purtroppo, e mi pare che si debbano fare ancora dei
passi avanti in questo senso, continuano ad applicare una politica
da gendarme che è stata condannata in altri tempi e che sembrava
essere stata abbandonata. Invece gli interventi a Grenada,
l'intervento nella Libia, i finanziamenti che vengono dati contro
il Governo del Nicaragua a una guerriglia che sembra più quella di
capitani di ventura che non una vera lotta di popolo, dimostrano
ancora una volta che la democrazia per gli Stati Uniti purtroppo è
democrazia fintanto che si esprimono opinioni analoghe a quelle che
lei crede essere quelle giuste. Nel momento in cui ci si discosta,
nel momento in cui si operano scelte diverse, si viene trattati
come lo è stato ad esempio il nostro paese con quello schiaffo che
ci è stato dato, fingendo di consultarci e nello stesso tempo
operando delle azioni che hanno provocato una ritorsione diretta
contro di noi.
Certo, dobbiamo essere pronti a difendere il nostro paese, ma
dobbiamo anche renderci conto di chi è la compartecipe
responsabilità di quello che sta avvenendo, perchè le
responsabilità di Gheddafi, anche se non sono al momento dimostrate
con delle prove, possono ragionevolmente essere individuate. Questo
però non autorizzava un paese civile quale dovrebbe essere gli
Stati Uniti d'America a rispondere con delle azioni di guerra,
soprattutto dopo che l'Europa aveva espresso delle posizioni
precise e si era tutti al corrente di quali avrebbero potuto essere
le conseguenze.
Gli Stati Uniti non si rendono conto che l'Europa ha già pagato
a caro prezzo nella II^ Guerra mondiale e combattendo contro il
terrorismo, una situazione internazionale che loro sono poco
disposti a contribuire a risolvere, e fintanto che il problema
della Palestina e quello del Medio Oriente resteranno irrisolti,
purtroppo dovremo continuare a fare i conti con queste azioni
terroristiche.
Questo non vuol dire che si debba agire in modo scriteriato. Mi
chiedo se la Francia dovrebbe invadere lo stato che contiene al suo
interno l'Armenia, perchè gli Armeni di volta in volta compiono,
purtroppo avendo una comunità molto ampia a Parigi, lì degli
attentati; oppure, se si fosse dimostrato che qualcosa c'era nella
pista bulgara, l'Italia avrebbe dovuto forse dichiarare guerra alla
Bulgaria? Non credo che questo sia il mezzo per risolvere i
problemi.
Per concludere, vorrei aggiungere che mi pare che siano state le
necessità pubblicitarie interne di Reagan a spingerlo in quella
direzione, ed il fatto che questi attacchi fossero trasmessi in
diretta dai loro telegiornali, mi sconvolge. Mentre in cielo
volavano gli aerei statunitensi, sul terreno c'erano le televisioni
statunitensi a riprenderli, per cui tutto è stato fatto quasi in
funzione della pubblicità che se ne può ricavare durante i
notiziari televisivi. Questo è incredibile, sembra addirittura che
ci sia stato un ritardo nel momento dell'azione per poter
permettere questi collegamenti in diretta. Evidentemente il
Presidente Reagan ha bisogno all'interno del proprio paese di
riguadagnare popolarità, a seguito di una situazione del debito
pubblico che è superiore in proporzione persino a quello legato
alla crisi del '29. Forse di questo non ci rendiamo conto perchè
siamo impegnati ad occuparci dei nostri problemi, ma gli Stati
Uniti rischiano di entrare in una crisi economica spaventosa. Forse
pensano ancora una volta di poterla risolvere attraverso
l'industria bellica? Forse pensano di poter spezzare la concorrenza
giapponese bloccando il mercato del petrolio? Queste sono domande
inquietanti ed è spaventoso che ci siano delle persone che fanno
dei ragionamenti di questo genere e che rischiano di compromettere
la pace e la serenità di milioni di famiglie solo perchè ci sono
problemi di questo genere.
Mi auguro che queste mie supposizioni, che forse possono essere
liquidate da qualcuno come ragionamenti semplicistici, non
corrispondano al vero, ma lo scandalo che ha attraversato la NASA,
l'immagine della migliore azienda pubblica degli Stati Uniti che
invece è apparsa come un bubbone pieno di corruzione a seguito
della tragedia del Challenger, ha senz'altro fatto abbassare il
livello di gradimento del Presidente Reagan anche se non
direttamente coinvolto.
È possibile - mi chiedo - che ci siano questi fatti dietro alle
azioni che non possono essere definite di guerra, lo stesso Reagan
ha parlato di ritorsione...
BALDASSARRE - (P.S.D.I.):
Parlate sempre dell'America,
parlate anche di Gheddafi!
VIBERTI - (N.S.):
Sono indeciso a questo punto se
presentare un ordine del giorno avendo sentito quello che dice il
Consigliere Baldassarre, da inviare al Governo, nel quale il
Consiglio regionale auspichi una scesa in campo a fianco della
Libia e contro gli Stati Uniti nello spirito più tradizionale del
nostro paese che è quello di schierarsi sempre dalla parte del più
forte. Che considerazioni sono? Mi pare di aver fatto un discorso
logico che teneva nella stessa considerazione la gravità di certi
effetti, ma nello stesso tempo non posso dimenticarmi che mentre il
Colonnello Gheddafi (adesso autopromossosi Generale) può creare
qualche piccolo incendio, gli Stati Uniti possono far divampare la
guerra nel mondo e hanno responsabilità ben maggiori alle quali
devono fare attenzione.
Anche se la condanna deve essere uguale nei confronti degli atti
gravi che commettono, non si può non tenere in considerazione la
più grave e maggiore responsabilità e la maggiore freddezza che un
paese come gli Stati Uniti dovrebbe avere nel prendere delle
decisioni.
PRESIDENTE
: Ha chiesto di parlare il Consigliere
Segretario Lilliana Breuvé, ne ha facoltà.
LILLIANA BREUVÈ - (P.S.I
): Credo di interpretare lo stato
d'animo di tutte le donne valdostane nel deprecare e deplorare gli
atti di terrorismo verificatisi nell'area mediterranea. Al
terrorismo di Gheddafi si è sovrapposto il terrorismo di stato del
Presidente Reagan: ancora morti e dunque ancora atti di guerra.
Questa comunità vuole vivere in pace, una pace che salvaguardi
la dignità degli uomini, delle donne, dei giovani, ma che
soprattutto salvaguardi la vita di tanti innocenti.
È a nome di tutte le madri valdostane che dico sì a qualsiasi
atto che possa andare in questo senso e che possa evitare nuovi
lutti.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK