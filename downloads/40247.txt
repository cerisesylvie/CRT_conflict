Consiglio Regionale della Valle d'Aosta - Oggetto del Consiglio n. 3100 del 19 dicembre 2017 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3100 del 19 dicembre 2017 - Resoconto
OGGETTO N. 3100/XIV - Illustrazione dei disegni di legge n.
123 (Legge di stabilità regionale per il triennio 2018/2020), n.
124 (Bilancio di previsione finanziario per il triennio 2018/2020)
e n. 125 (Disposizioni collegate alla legge di stabilità regionale
per il triennio 2018/2020).
Rosset (Presidente) -
Procediamo con la discussione
congiunta dei punti nn. 5, 6, 7, 7.01, 7.02, 8.01, 8.02, 8.03 e
8.04 dell'ordine del giorno. Ha chiesto la parola il Consigliere
Chatrian per una questione pregiudiziale; ne ha facoltà.
Chatrian (ALPE) -
A nome dei colleghi di opposizione -
dopo aver partecipato alla Conferenza dei Capigruppo e dopo aver
audito il nostro Parlamentare - vorrei fare una proposta nel merito
e non nella forma.
La proposta che vorremmo fare all'Assemblea, proprio dopo aver
ascoltato le affermazioni del Deputato Marguerettaz in Conferenza
dei Capigruppo, è questa: dato che la situazione è
in
itinere
e che probabilmente la Camera non voterà prima di
giovedì (fra due giorni); visto e considerate le difficoltà dei
rapporti con lo Stato; visto e considerato l'emendamento proposto
dal Governo nazionale, che non va proprio nella direzione auspicata
da tutto questo Consiglio, riteniamo impraticabile e impossibile
poter affrontare al buio un bilancio, una legge di stabilità, un
collegato, la nostra Finanziaria, se non ci sono le certezze.
Probabilmente solo fra due giorni la Camera e fra tre il Senato
approveranno o non approveranno l'emendamento proposto dal
Viceministro Morando, quindi solo lì potremmo sapere se discutiamo
su un bilancio certo, su disponibilità certe o se, invece,
discutiamo sull'incerto. Potremmo presentare cinquanta emendamenti,
delle modifiche alla Finanziaria, degli ordini del giorno, ma ora
stiamo parlando dell'incerto più totale, dell'ipotetico.
Noi pensiamo di avere non solo a cuore la legge finanziaria più
importante di questo fine legislatura, il triennio 2018/2020, ma
questo sarà l'ultimo dibattito vero per andare a modificare le
regole del gioco del prossimo triennio con un punto di caduta di
natura economica e finanziaria.
La proposta che noi facciamo al Governo regionale e alla
maggioranza tutta è di rinviare la discussione di questo bilancio,
di questa Finanziaria, di questo collegato, dato che l'incertezza è
alta e non abbiamo ad oggi il punto di caduta. Fra due giorni ci
saranno le certezze sulla disponibilità, vere e non presunte, per
poterlo affrontare in maniera forte, pesante e robusta, e mettere
in campo iniziative dal punto di vista politico amministrativo.
Presidente -
Prima di dare la parola al Presidente,
ricordo che la richiesta proposta dal collega Chatrian sulla
pregiudiziale richiede la sospensiva, per cui potrà intervenire un
Consigliere a favore e uno contro. Ricordo all'Assemblea come
avviene la votazione. È stato proposto il rinvio da parte del
Consigliere Chatrian. Ha chiesto la parola il Presidente della
Regione; ne ha facoltà.
Viérin (UVP) -
Siamo stupiti di questa richiesta e
crediamo che tale proposta non vada proprio nello spirito di
difendere le prerogative della nostra comunità, anzi, e cercheremo
di spiegarne il perché. Con le relazioni e con il mio intervento
avrò poi modo di articolare come è nato questo bilancio per i due
mesi per cui ce ne siamo occupati, anche se siamo tutti consapevoli
che forse andrebbe già costruito un po' prima degli ultimi due
mesi. Pertanto sul "che cosa si è fatto" noi potremo dire, ma su
quanto non si è fatto non sapremo rispondere.
In questi mesi abbiamo lavorato per costruire prima il DEFR e
dopo il bilancio, sapendo che c'era una situazione aperta non da
due mesi, ma da un anno e più, e citeremo poi le sentenze. Abbiamo
lavorato con la rivendicazione delle prerogative della nostra
comunità su un bilancio in cui per il 2018 non prevede nessuna
doverosità di accantonamento da parte della Regione nei confronti
dello Stato, cercando di formalizzare ogni atto, ogni passaggio,
con lettere formali (ancora fino a sabato della settimana scorsa),
seguendo una situazione che è in evoluzione. Credo che essere
autonomisti significhi giustamente seguire l'evoluzione a livello
nazionale, ma non aspettare ciò che avviene, al di là dei passaggi
che sono anche formali. Oggi abbiamo un aggiornamento, una
situazione che è ancora in Commissione e non è ancora stata votata
alla Camera, né al Senato, ma poi ci sarà un voto definitivo.
Peraltro abbiamo appreso che avete presentato anche voi un
bilancio, e immagino che anche voi lo abbiate presentato con la non
doverosità dei 144 milioni, altrimenti ci chiediamo che bilancio
avete presentato! Addirittura il collega Marquis ci parlerà (e ci
ha parlato) di manovrabilità fiscale, tutte azioni che prevedono
risorse finanziarie, ma avremo poi modo di dibattere. Qui ci
esprimiamo solo sulla questione pregiudiziale, poi ci sarà il voto,
e quindi la discussione sarà quella che ci farà argomentare come ci
si è mossi, soprattutto come oggi sia arrivato un ulteriore
passaggio per difendere le prerogative della nostra comunità.
Oggi noi abbiamo un bilancio che abbiamo costruito con i
passaggi di codificazione e di concertazione, con un DEFR, con
delle leggi, con un collegato che interpretano le esigenze della
nostra comunità. Chiaramente continuiamo a seguire l'evoluzione,
siamo ancora in contatto per il tramite dei nostri Parlamentari.
Ieri abbiamo incontrato i nostri Parlamentari proprio per poter
intervenire, attraverso il loro ruolo, sulla modifica di una
situazione che oggi, per come è scritta, viola le disposizioni che
tutelano la nostra comunità. Abbiamo richiesto ulteriori impegni ai
nostri Parlamentari. In questi giorni ci sarà la discussione
definitiva. Dopodiché, anche nello spirito di rivendicazione
autonomista, quando lo Stato avrà definito il proprio bilancio noi
agiremo per tutelare le nostre prerogative, come avviene ogni
volta. Siamo alla vigilia di Natale e siamo stati accusati di avere
rimandato il bilancio, ma vi avevamo spiegato che abbiamo cercato
di dare a tutti la possibilità di lavorare. Tecnicamente rimandare
ulteriormente significa non dare poi la possibilità di arrivare a
fine anno con le delibere del bilancio di gestione e ripartire dal
1 gennaio con gli atti formali e le prime spese che si dovranno
fare. Chiaramente seguiamo l'evoluzione di ciò che sta avvenendo a
Roma e, in base a quanto verrà approvato da parte dello Stato, ci
saranno le tutele delle nostre prerogative, come sempre è stato
fatto, attraverso tutti i passaggi. In modo più specifico, da
ottobre dell'anno scorso fino ad oggi, è stata ribadita la
posizione di non doverosità sul 2018, mentre una discussione è
aperta sulla restituzione intera o di una parte dei 144 milioni,
che quest'anno sono stati trattenuti. Le lettere formalizzate in
questi mesi sono andate in questo senso.
Noi crediamo che la vostra proposta non sia accoglibile e che,
nel rivendicare le nostre prerogative, la Regione autonoma Valle
d'Aosta abbia non solo il diritto, ma il dovere di discutere il
proprio bilancio di previsione, perché questo è il nostro bilancio.
Se poi qualcun altro ci dirà che tale bilancio dovrà essere
rivisto, faremo valere le nostre prerogative.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Io penso che il collega Chatrian abbia
illustrato molto bene le nostre preoccupazioni.
Ora apprendiamo in quest'aula che solo qualcuno pensa di
difendere le prerogative della Valle d'Aosta, ma non è così,
Presidente. Noi, se mai sarà il caso e dovremo fare qualche azione
concreta per difendere le prerogative della Valle d'Aosta, non solo
ci saremo, ma saremo in prima linea: su questo non c'è dubbio. Però
lei questa partita se l'è giocata in perfetta solitudine, lei, con
il suo "cerchio magico", con la sua parte di fedelissimi. Basti
dire che questa Finanziaria lei l'ha prima presentata alla stampa e
alle organizzazioni, e solo dopo ha coinvolto (in maniera del tutto
parziale, con tempi limitatissimi) il Consiglio e le Commissioni.
Grazie alla gestione del tutto personalistica di questa partita, è
chiaro che venire a chiedere in questo momento una larga
condivisione è molto difficile.
Presidente, le prerogative della Valle d'Aosta non si difendono
con certi provvedimenti. Glielo abbiamo sentito dire in Conferenza
dei Capigruppo: con il Deputato Marguerettaz, a cui ha consigliato
di votare a favore della fiducia sul provvedimento o meno, avevate
concordato il voto di fiducia del Parlamentare sul testo alla
Camera, salvo poi concordare l'astensione sul merito...
Presidente -
Per favore, Assessori!
... Questo ci è stato detto! Se da una parte, come ci ha detto
l'Assessore, non è il momento di arrivare a rompere i rapporti con
qualsiasi Governo - l'ha detto testualmente - dall'altra parte voi
in questo momento dite che andrete avanti indipendentemente o al di
là dei contenuti di questo emendamento.
Non vorrei che passasse il messaggio che noi vogliamo in parte
favorire l'esercizio provvisorio. Non è così, perché la richiesta
fatta molto opportunamente dal collega Chatrian le dice
semplicemente di far slittare di un giorno, vale a dire di
convocare il Consiglio per giovedì e venerdì, e noi, come
minoranza, ci prenderemmo l'impegno formale di chiudere entro
venerdì, in modo da avere le bocce ferme per capire se
eventualmente è il caso di fare la battaglia che lei ha lanciato.
Non è pertanto quella la volontà, se è stata interpretata così, di
andare a dopo Natale in modo che scatti l'esercizio provvisorio.
Non è così. Si tratta di far slittare e di arrivare fino a venerdì.
Riprendiamo il dibattito giovedì e venerdì quando ci sarà il voto
di fiducia alla Camera, perché sappiamo benissimo che porranno la
fiducia alla Camera dopo che verranno presentati gli emendamenti, e
soprattutto il testo al Senato sarà blindato dal voto di fiducia.
Mi pare una soluzione ragionevole e rispettosa.
Io penso che in questo momento, al di là delle posizioni
politiche in quest'aula, ci sia da parte di tutti la necessità di
sapere di quali cifre parliamo. Presidente, se va avanti questo
testo, al di là delle azioni che faremo - e saremo tutti con lei
nel difendere queste prerogative - c'è un dato di fatto: noi stiamo
discutendo di un bilancio che con ogni probabilità sarà impugnato,
non essendoci copertura finanziaria da parte dello Stato, per cui
ci troveremo un bilancio con 100 milioni in meno per la gran parte
di spesa corrente, per cui non si potrà ad esempio fermare un
investimento e rimettere le bocce a posto. No, sono di parte
corrente, e per la precisione non saranno solo 99 milioni nel 2018,
ma ne avremo 70 in meno anche nel 2019 e nel 2020 rispetto al
triennale che avete predisposto.
Stiamo discutendo del nulla. Prima ha detto che noi, come
minoranza, abbiamo presentato un bilancio di minoranza; certo, e
l'abbiamo predisposto in base alle vostre prerogative perché ci
avevate in parte illusi che la partita fosse a posto. Ci avevate
detto che comunque dagli incontri svolti vi erano tutta una serie
di rassicurazioni da parte del Viceministro Morando che poi, alla
fine, non si sono rivelate così. Ora, noi non siamo contenti di
questo! Anche per chi vota questo bilancio e per chi mette il
parere di legittimità sulla copertura finanziaria, noi riteniamo
che chiedere un giorno di slittamento sia un'azione di
responsabilità per questo Consiglio, affinché tutti possano votare
a cuor leggero un bilancio sapendo che c'è la copertura
finanziaria.
Non mi pare di aver svolto un'azione tipica della minoranza e di
essere contro a prescindere. Poi magari non lo voteremo, o avremo
idee diverse sul bilancio, ma almeno ragioniamo a bocce ferme su
risorse certe: si chiede questo. Io penso sia una cosa
assolutamente recepibile, perché non sposta di una virgola il
discorso dell'esercizio provvisorio, per garantire che non si
arrivi a ciò, poiché a mio parere è comunque una preoccupazione
legittima. Noi garantiamo per l'ennesima volta che per venerdì alle
18:00 - pertanto non faremmo fare la notturna a nessuno, neanche
durante le vacanze natalizie - questa partita si chiuderà, se verrà
accettata questa proposta.
Presidente -
Ha chiesto la parola il Presidente della
Regione per fatto personale; ne ha facoltà.
Viérin (UVP) -
Non entro nel merito, perché poi ci sarà
la discussione e il voto. Solo per un fatto personale, perché
bisogna rappresentare le questioni in modo corretto.
Primo elemento: non è vero che il bilancio è stato presentato
prima alla stampa e poi alla Commissione, perché è stato presentato
prima in Commissione, assieme al DEFR, e dopo alla stampa.
Pertanto, collega Gerandin, se si rappresentano le cose, lei - che
giustamente ricorda sempre la correttezza - dica le cose come sono
avvenute, perché fuori ci sono anche le persone che ci ascoltano. È
una inesattezza, e non voglio dire bugia perché forse è un po'
forte.
Seconda cosa (ed erano presenti tutti i Capigruppo): io non ho
assolutamente detto in Conferenza dei Capigruppo quello che lei ha
rappresentato. Siamo noi che ieri abbiamo incontrato i Parlamentari
e abbiamo detto che, per rispetto alla Conferenza dei Capigruppo -
io non so quante volte sia stato fatto, ma lei se lo ricorda - e
vista la delicatezza, era opportuno coinvolgere la Conferenza dei
Capigruppo. Risultato: il Deputato ci ha sottoposto la sua idea e
ci ha chiesto un parere. Silenzio! Questo solo per riportare i
termini della discussione in modo corretto.
Lei propone di fermare tutto fino a venerdì, ma un bilancio non
si fa in un giorno. Non sappiamo neanche quando lo Stato approverà
il proprio bilancio, perché ogni giorno qui continuano a rimandare!
Non sappiamo neanche se voteranno la fiducia e se questa avrà un
esito. Questo è voler essere prudenziali? Questo significa chiedere
allo Stato di venire a fare il nostro bilancio! Scusate, ma è un
po' diverso! Comunque mi fermo, non entro nel merito, perché avremo
modo durante la relazione di dire quello che si pensa.
Presidente -
Non ci sono altri interventi. È intervenuto
un Consigliere a favore e uno contro sulle due proposte, per cui
ora procedo con la votazione. La votazione è aperta. La votazione è
chiusa.
Presenti: 34
Votanti           
: 34
Favorevoli: 13
Contrari: 21
Il Consiglio non approva la questione pregiudiziale posta dal
Consigliere Chatrian.
Inizia la discussione sui disegni di legge proposti. Se il
relatore vuole prendere la parola. Ha chiesto la parola il
Consigliere Chatrian; ne ha facoltà.
Chatrian (ALPE) -
Ci dispiace innanzitutto che non
abbiate accettato la proposta che abbiamo fatto nel merito. A
seguito di questo vostro pronunciamento di non far slittare a
giovedì il Consiglio regionale, vorremmo chiedere al Presidente del
Consiglio di concederci una sospensione e, se fosse possibile, di
avere l'autorizzazione per poterci confrontare con i responsabili
tecnici dell'Assessorato del bilancio.
Presidente -
Vista la richiesta, io attiverei una
sospensione per una Conferenza dei Capigruppo di cinque minuti, in
modo che si possa valutare la richiesta formulata.
La seduta è sospesa alle ore 10:11 e riprende alle ore
10:49.
Rosset (Presidente) -
Possiamo riprendere. Ha chiesto la
parola il Consigliere Marquis; ne ha facoltà.
Marquis (AC-SA-PNV) -
Per dire due parole a seguito della
sospensione richiesta gentilmente concessa dalla Presidenza, per
una riunione dei Capigruppo e del gruppo di opposizione.
Per quanto concerne la domanda posta, ritenevamo che la stessa
andasse nell'interesse di fare un po' di chiarezza rispetto ad una
situazione estremamente delicata, presupposto fondamentale per dare
sostanza al bilancio del prossimo triennio della Regione, e si era
chiesto di poter conferire con il dirigente tecnico della
Ragioneria. Al di là del Regolamento (che conosciamo), il quale
prevede che deve essere autorizzata un'audizione da parte del
Governo, nell'ambito della correttezza istituzionale e con
l'intento di cercare di approfondire un tema particolarmente
delicato per capire qual è il punto di caduta di una scelta che
deve essere fatta e presa all'interno del Consiglio, ritenevamo
fosse doveroso acconsentire questo incontro. Ne prendiamo comunque
atto e credo che potremmo lavorare con quello di cui siamo
conoscenza.
Riteniamo che l'accettare la proposta, quella di dilazionare
sino a venerdì i tempi per l'approvazione del bilancio, doveva
essere un atto di responsabilità da parte del Governo, perché qui
bisogna ragionare a bocce ferme con la certezza delle entrate,
senza la quale gli atti amministrativi portano serie
responsabilità, non solo politiche, ma anche personali per chi le
approva. Ritengo questa questione importantissima e fondamentale
per la costituzione di un bilancio, perché 100 milioni in più o in
meno a disposizione cambiano le linee programmatiche
dell'Amministrazione. Il bilancio non è lo stesso se si hanno a
disposizione più o meno risorse.
Ci rammarichiamo di questa indisponibilità. Ascolteremo le
vostre relazioni, produrremo i nostri emendamenti, ma ritenevamo
corretto attendere l'esito della Finanziaria dello Stato, perché
noi siamo rimasti all'ultimo atto della legge finanziaria 2016, che
prevedeva la proroga del contributo al risanamento della finanza
pubblica delle Regioni speciali anche per il 2019. Tuttavia i
ricorsi li abbiamo fatti, perché riteniamo che la Valle d'Aosta
vada difesa, ma le prerogative vanno difese nell'ambito della
legittimità istituzionale e nel rispetto delle regole.
Presidente -
Ha chiesto la parola il Presidente della
Regione; ne ha facoltà.
Viérin (UVP) -
Per rappresentare la nostra posizione in
Conferenza dei Capigruppo.
Abbiamo una visione diametralmente opposta, collega Marquis. Per
noi essere autonomisti non è una questione tecnica, è il sentire
politico di un ideale che o si ha o non si ha. Se voi pensate che
oggi noi dobbiamo rimandare il bilancio della Regione autonoma
Valle d'Aosta per farcelo fare a Roma, ci dispiace, ma non è ciò
che noi sentiamo. Non è ciò in cui noi crediamo e nulla hanno a che
fare le questioni tecniche, e neanche le responsabilità. Siamo di
nuovo qua alle responsabilità? Ma chi amministra si prende la
responsabilità! Qui però non si parla di alcuna responsabilità,
abbiamo un bilancio che noi approviamo. Lo Stato approverà il
proprio bilancio, ma è un ente diverso, o siamo diventati così
assimilati e appiattiti completamente su prerogative di altri? Noi
abbiamo le prerogative della nostra Regione, sono rapporti
istituzionali, non politici, e noi oggi rivendichiamo la necessità
per la Regione autonoma Valle d'Aosta di approvare un bilancio.
Altrimenti la prossima volta diamo le chiavi a Roma e ci facciamo
predisporre il bilancio da loro!
Presidente -
Ha chiesto la parola il Consigliere
Restano... per quale motivo?
Restano (AC-SA-PNV) -
Vorrei intervenire su quanto detto
dal Presidente.
Presidente -
La questione si è già discussa, è inutile
che ci torniamo sopra. Non possiamo rimanere sulla discussione del
sì o del no. Avremo tempo di discutere nella fase del dibattito sul
bilancio.
Restano (AC-SA-PNV) -
Sono state fatte affermazioni
politiche degne di una replica. Non ci sto alle affermazioni del
Presidente sull'aspetto di essere più o meno autonomisti.
Presidente -
Le sue e le vostre considerazioni politiche
le farete all'interno della discussione sul bilancio, lo condivido,
ci mancherebbe, ma è inutile che continuiamo con un batti e
ribatti!
Certan, le darò la parola quando la chiederà, se vorrà. In
questo momento sto discutendo con il collega Restano e credo che
"in questo momento" si dia inizio alla discussione sul bilancio,
come concordato. Questo è il discorso. Sul bilancio potrete poi
dire tutto quello che vorrete di politico, non politico,
condividere o non condividere, ma è inutile che facciamo dei batti
e ribatti.
Marquis
(AC-SA-PNV) -
Vorrei intervenire per fatto
personale.
Presidente -
Ho già detto in Conferenza dei Capigruppo
che non do la disponibilità di attivare il fatto personale, quindi
chiudo la discussione sui fatti personali. La Conferenza dei
Capigruppo ha deciso un certo percorso, è inutile fare polemiche
sterili. Se vogliamo essere seri, se crediamo veramente in una
politica seria della Valle d'Aosta, non è questo il metodo! Avremo
la discussione sul bilancio e lì potrete esprimere tutto ciò che
vorrete (contro o a favore), ma senza attivare un discorso
personale. Collega Restano.
Restano (AC-SA-PNV) -
A dire il vero, io non volevo
discutere di fatti personali, ma di alcune questioni politiche
introdotte dal Presidente della Giunta. Prendo atto che a seconda
delle situazioni lei gestisce questo contesto come meglio crede. Mi
riferisco al fatto precedente del collega Cognetta: gli ha dato la
parola, salvo dirgli che non poteva parlare, perché non stava
dicendo ciò che lei voleva sentirsi dire. In questo momento il
collega Marquis è intervenuto. Doveva chiuderla lì la discussione,
ma ha permesso la replica...
Presidente -
Si sbaglia, collega Restano, perché la
riunione dei Capigruppo ha la necessità di un pro e di un
contro.
Restano (AC-SA-PNV) -
Io l'ho lasciata parlare e chiedo
di il rispetto...
Presidente -
Io non le do più la parola, d'accordo?
Restano (AC-SA-PNV) -
Chiedo il rispetto di chi io
rappresento in quest'aula. Mi permetta, Presidente, io l'ho sempre
rispettata e chiedo che lei rispetti la mia posizione. Mi tolga la
parola, ma non mi interrompa.
Presidente -
Le ho già detto che non c'è possibilità di
replica.
Restano (AC-SA-PNV) -
Prendo atto che lei non ci lascia
parlare di importanti questioni politiche, lascia solo i componenti
del suo movimento. La ringrazio, i valdostani la ringraziano,
perché lei sta esercitando un grande esempio di democrazia!
Presidente -
Do la parola al collega Testolin per la
relazione; ne ha facoltà.
Testolin (UV) -
È chiaro che iniziare la discussione di
un bilancio con un clima non proprio sereno non può aiutare il
prosieguo della seduta. Prendo a questo punto, con particolare
emozione, la parola per l'illustrazione del bilancio e cercherò di
farlo mantenendo i temi facenti parte del dibattito di questi tre
giorni su un livello il più possibile di dialogo e di condivisione,
anche se effettivamente i presupposti non hanno aiutato fino
adesso.
Signori Assessori e colleghi Consiglieri, ci accingiamo oggi ad
analizzare e a discutere in merito all'ultimo bilancio di
previsione triennale che gli eletti di questa XIV legislatura sono
chiamati a licenziare, prima che il risultato del futuro confronto
elettorale vada a ridisegnare gli assetti politici di questa
Assemblea. L'approvazione del documento programmatico è da sempre
l'elemento più importante a disposizione di qualsiasi organismo
dirigente per cercare di allineare le esigenze e soprattutto gli
obiettivi di gestione con le possibilità finanziarie che si hanno a
disposizione per cercare di realizzare gli obiettivi stessi di
governo. Riuscire a trovare un corretto punto d'incontro tra le
esigenze e gli obiettivi da realizzare e le possibilità di spesa a
disposizione è sempre stato oggetto, così come peraltro deve
essere, di confronti anche molto accesi all'interno di questa
Assemblea. Per cercare di modellare secondo la propria visione di
gestione e di futuro il funzionamento, la salvaguardia, la crescita
e lo sviluppo di questa Regione, ogni forza politica ha sempre
lavorato per cercare di incidere nei vari bilanci secondo la
visione a suo senso più calzante alle esigenze della popolazione.
Per riuscire a programmare adeguatamente, al di là delle linee di
governo da intraprendere, l'Amministrazione regionale, così come
qualsiasi altro ente, istituzione o azienda, ha però bisogno di
poter contare su due elementi fondamentali e imprescindibili:
regole di finanziamento certe e il più possibile stabili da un lato
e continuità e stabilità della
governance
dall'altro.
Questi ultimi cinque anni ci hanno riservato purtroppo un
percorso molto tortuoso e operativamente difficoltoso in merito
alla chiarezza e alla certezza delle regole di trasferimento delle
risorse alla Regione, così come alla loro possibilità di utilizzo.
Sono stati cinque anni di programmazione condizionata prima dai
vincoli imposti da uno stringente Patto di stabilità che, al di là
delle risorse a disposizione, definiva e imponeva tassativi limiti
di spesa con conseguenze assolutamente castranti nei confronti
della crescita e limitanti sia nel mantenimento dei servizi, sia
nelle iniziative a favore del territorio, e poi da periodi
caratterizzati da situazioni di criticità di cassa derivanti
essenzialmente dalla difficoltà dello Stato di garantire i
trasferimenti al territorio. All'interno di questo quadro si sono
inseriti e sovrapposti nel tempo provvedimenti legislativi statali
che hanno imposto, sovente attraverso regole di ripartizione
inique, una importante compartecipazione regionale alle spese per
il risanamento del debito statale.
In questo contesto di diminuite risorse finanziarie a
disposizione del bilancio regionale si è operato in questi anni in
un non semplice lavoro di programmazione, volto essenzialmente al
mantenimento degli
standard
socioeconomici, a cui la nostra
realtà regionale è sempre stata abituata. Si è lavorato per una
razionalizzazione della spesa ed un efficientamento dei servizi
che, evidentemente, hanno dovuto accompagnarsi a tagli importanti e
ad un forte contenimento delle spese a carico di tutte le strutture
regionali, ma sempre nell'ottica di salvaguardare e garantire, per
quanto possibile, continuità e maggiore stabilità possibile alle
attività di ogni settore.
Il calo di risorse di circa il 30 percento che ha visto passare
la capacità di spesa della Regione da circa 1,7 miliardi di euro
nel 2008/2010 agli 1,2 miliardi del 2016, ha evidentemente ridotto
la capacità della Regione di impiegare risorse per investimenti,
accentuando così, anche in Valle d'Aosta, le criticità che la crisi
dell'ultimo decennio aveva di fatto evidenziato in tutto il
territorio nazionale.
La situazione finanziaria particolarmente delicata si è poi
intersecata in questi anni con una situazione politica altrettanto
fragile, che non ha purtroppo favorito la definizione di percorsi e
di azioni condivise per arginare le difficoltà del periodo. La
discontinuità amministrativa, il mancato avvicendamento nei ruoli
di governo, la forte frammentazione politica venutasi a creare
negli anni e la poca stabilità di
governance
accentuatasi in
questo scorcio finale di legislatura, non hanno aiutato a creare i
presupposti per affrontare, con la corretta tranquillità e
attenzione, questioni che spesso hanno origine cause e soluzioni
fuori dal contesto regionale.
Non voglio entrare in questioni che purtroppo hanno già in tanti
momenti di discussione trovato fin troppo spazio in sterili
scontri, sovente personali, all'interno di quest'aula, ma se devo
spendere una riflessione a riguardo considero perlomeno positivo
che l'avvicendamento al governo della Regione possa aver permesso
di far capire a molti, o comunque a chi ha la sensibilità per
capirlo, che "governare" vuol dire affrontare problematiche per le
cui soluzioni non bastano le critiche o i proclami, ma necessita
del lavoro, del lavoro serio e puntuale, un lavoro politico e
tecnico e, magari, un maggior impegno di tutti e trentacinque i
Consiglieri a costruire piuttosto che a distruggere.
Ho voluto esprimere alcune considerazioni sul percorso di questi
anni, perché credo che anche questo nuovo bilancio 2018/2020
rispecchi, per certi versi, le dinamiche del passato e gran parte
delle criticità sopra espresse; criticità, incertezza finanziaria
in primis
, che hanno in questa legislatura fortemente
condizionato, imbrigliato e rallentato l'azione amministrativa dei
vari Governi regionali che si sono succeduti.
Oggi ho optato per un intervento di presentazione dei disegni di
legge in oggetto decisamente più generico rispetto all'intenzione
iniziale di esporre una relazione di matrice più squisitamente
tecnica (allegato tecnico che, pur non dandone lettura, costituisce
parte integrante di questo documento) elaborata grazie alla
preziosa collaborazione degli uffici del bilancio, dirigenti e
personale di una struttura che in questi anni ha costantemente
lavorato con dedizione, sia per le esigenze di allestimento dei
bilanci regionali, come da
desiderata
degli amministratori,
sia nel ruolo non semplice di interfaccia con la Tesoreria statale.
Uffici che, su indicazione politica, hanno scritto un bilancio
triennale 2018/2020 che aprirebbe le porte, dopo anni di calo di
risorse, ad una crescita che a partire dal 2018 vedrebbe
investimenti in crescita, maggiori risorse per gli enti locali,
finanziamento ad interessanti leggi di settore a tutto favore della
sicurezza del territorio intesa nelle sue varie declinazioni e
garantirebbe un potenziamento finanziario al sociale, alla
famiglia, ai giovani, al lavoro e alla crescita nella più ampia
delle sue definizioni.
Il bilancio è stato presentato dal Governo regionale alla
Commissione competente per la sua analisi nei primi giorni di
dicembre. Onestamente credo in tempi non particolarmente o
fondamentalmente diversi dai tempi che avrebbe impiegato il
precedente Governo per presentare lo stesso progetto programmatico
per l'analisi da parte del Consiglio; tempi però particolarmente
complessi che hanno limitato, rispetto agli esercizi precedenti, la
possibilità di analisi e approfondimento da parte dei
commissari.
Le difficoltà oggettive di allestimento del bilancio che, così
come presentato, trova oggi nei suoi numeri una capacità di spesa
regionale di circa 1,204 miliardi per il 2018, 1,167 miliardi per
il 2019 e 1,212 miliardi per il 2020, trovano principalmente
origine nella già citata difficoltà di definizione dell'esatto
importo dei trasferimenti statali spettanti di diritto alla Valle
d'Aosta e nella dilatazione dei tempi necessari per definire con lo
Stato regole certe e durature principalmente in merito alle
compartecipazioni regionali da destinare al risanamento della
finanza statale. Risorse - ci tengo a precisarlo - che sono della
Regione autonoma Valle d'Aosta e che lo Stato pretende a titolo di
contributo per la risoluzione dei suoi problemi di bilancio.
Il bilancio presentato in Commissione ha subito all'interno
della stessa un percorso un po' "anomalo" rispetto al consueto
iter
di Commissione che vedeva in passato approfondimenti
puntuali sulle varie tematiche, soprattutto tramite audizioni
specifiche con i vari portatori di interesse. Con una tempistica
molto stretta da un lato, ma con un documento contabile che
evidenzia risorse a disposizione delle spese regionali, che nel
complesso presentano maggiori importi pari a circa 132 milioni di
euro, spendibili per il 2018 rispetto a quelli destinati alla spesa
del 2017, i commissari hanno provveduto a licenziare positivamente
il documento di bilancio a seguito di un approfondimento
documentale e ad un numero di audizioni ristretto e limitato al
solo confronto con Finaosta,
Chambre
ed Enti locali. Il
documento di programmazione è invece stato oggetto, a più riprese,
da parte del Governo di illustrazione nelle sue linee essenziali e
nel suo allestimento, alle parti sociali, alle associazioni e agli
enti del territorio.
Oggi questa Assemblea si trova a discutere di un bilancio
presentato tenendo conto di valutazioni e passaggi politici, oltre
che di situazioni legislative che hanno indotto a basare
l'allestimento della Finanziaria regionale partendo sostanzialmente
da tre scelte che potessero garantire, in coerenza con l'assetto
normativo vigente, maggiori risorse utilizzabili dalla Regione a
partire dal 2018: prima fra tutte la non necessità
dell'accantonamento a favore dello Stato di risorse, pari a 144
milioni di euro, che fino al 2017 rappresentavano il contributo
della Valle d'Aosta al risanamento della finanza pubblica e che
oggi vengono considerate ascrivibili alle risorse spendibili dalla
Regione in virtù della situazione legislativa vigente, nonché dalle
affermazioni della sentenza della Corte costituzionale in merito
all'argomento. A seguire, la scelta di ricomprendere nelle entrate
patrimoniali anche per l'anno 2018, così come si era operato nel
2017, un'entrata non ricorrente pari a 51,4 milioni di euro
derivante dal rientro di somme dal fondo di gestione speciale
presso
Finaosta
, al fine di consolidare anche per il 2018
risorse da destinarsi ad investimenti. Infine, sempre per il 2018,
la possibilità e la previsione di utilizzare l'avanzo di
amministrazione presunto del 2017 per circa 29 milioni di euro, che
permetterà peraltro alle strutture regionali di attivare
corrispondenti processi di spesa sin da gennaio, senza dover
attendere i tempi per la loro riassegnazione a bilancio.
Le scelte contabili operate permetterebbero di assegnare e
regolare, tramite i ventotto articoli nel disegno di legge 123,
l'attribuzione di specifiche risorse agli Assessorati, che
vedrebbero, rispetto ai bilanci precedenti, un trasversale aumento
delle proprie capacità di spesa. Parte importante del provvedimento
legislativo nell'assegnazione delle risorse, nonché scelta
assolutamente condivisa dalle forze politiche che hanno sostenuto
il provvedimento per il via libera in Commissione, è rappresentata
dall'attenzione dimostrata a sostegno dei bilanci e di specifici
interventi normativi a favore dei Comuni e delle loro associazioni,
sia tramite l'incremento di assegnazione di fondi con trasferimenti
senza vincolo di destinazione, sia verso specifiche iniziative di
finanziamento della finanza locale.
Credo che oggi non sia così necessario, tramite questa
relazione, entrare troppo nel merito degli articolati dei disegni
di legge presentati, che anche attraverso il disegno di legge n.
125 e i suoi ventinove articoli cercano di portare, per quanto
possibile, elementi di semplificazione all'interno di alcune norme
di settore, così come cercano di rispondere ad alcuni bisogni di
chiarezza e di adeguamento tecnico amministrativo a normative che
potrebbero portare sviluppi e ricadute positive in specifici
settori, ma credo piuttosto che la situazione vada valutata nel suo
aspetto più complessivo, dove una scelta politica piuttosto di
un'altra, una visione prospettica di un tipo piuttosto che
un'altra, potranno condizionare le scelte tecniche e strutturali
non solo del bilancio sul quale siamo oggi chiamati ad esprimerci,
ma anche direttamente sul futuro prossimo, così come quello a
medio-lungo termine, della nostra Regione.
Spero che la discussione su questa legge di bilancio possa
assestarsi su valutazioni politiche e tecniche, sicuramente diverse
e forse contrastanti, ma animate da spirito di collaborazione e di
confronto più che di scontro e di contrasto, e che le analisi che
ne scaturiranno possano portare ad una sintesi di massima
condivisione delle scelte da assumersi, non tanto per lavorare a
favore di uno o di un altro degli ambiti in cui l'Amministrazione
deve dare delle risposte, ma soprattutto per capire, valutare,
decidere e definire le azioni più opportune per dare un segnale di
chiarezza all'opinione pubblica, alla luce della nuova evoluzione
che le scelte dello Stato stanno comportando sull'autonomia
finanziaria della Valle d'Aosta.
Su questo bilancio, licenziato favorevolmente dalla Commissione
consiliare competente in quanto bilancio di crescita e di risposta
in molti se non in tutti gli ambiti di intervento, oggi incombe
l'incertezza e l'aleatorietà dei trasferimenti statali odierni e
futuri, quindi delle risorse spendibili a favore della Valle
d'Aosta e dei valdostani. A quest'aula il compito di trovare,
tramite un confronto costruttivo tra le varie sensibilità
politiche, la strada per affrontare con senso di responsabilità, ma
anche con determinazione, una situazione che presenta elementi di
fondamentale importanza per il futuro della nostra Regione.
In quest'ultima fase di legislatura siamo chiamati ancora una
volta ad affrontare una situazione di forte criticità non tanto in
termini assoluti, in quanto nel recente passato si sono affrontate
situazioni finanziarie complesse almeno quanto l'attuale, ma
piuttosto in termini di rapporti di chiarezza, di definizione degli
accordi con lo Stato da una parte, e di chiarezza e trasparenza con
i cittadini valdostani dall'altra. Il mio personale auspicio è che
si riesca a lavorare nel solo ed esclusivo interesse della Valle
d'Aosta.
Presidente -
Ha chiesto la parola il Presidente della
Regione; ne ha facoltà.
Viérin (UVP) -
Merci avant tout au Président de la
II
e
Commission, Renzo Testolin, pour son travail et pour
son rapport. Merci à toute la II
e
Commission pour
l'activité faite et qui a été rappelée, au moment où - et cela a
été souligné - nous avons affronté le budget dans une situation
extraordinaire, non seulement pour les changements d'ordre
politique qui ont eu lieu, mais aussi pour les rapports avec
l'État. Merci aux bureaux, aux fonctionnaires, aux techniciens:
Monsieur Bieler, Mesdames Fanizzi et Borney et Monsieur Nuvolari,
car toutes les questions techniques affrontées non seulement de la
part du Gouvernement, mais aussi de la part de la Commission, et
aussi et surtout de la part de la minorité, ont été mises à la
disposition par les techniciens. Merci donc au travail de tout le
monde qui nous permet d'être ici, aujourd'hui, pour discuter de
l'acte le plus important de notre Région. Merci aussi et surtout à
ceux qui ont donné un coup de main au travail dans cette difficile
période pour revendiquer les prérogatives dont on a commencé à
discuter ce matin et qui feront l'objet de débat non seulement dans
les journées d'approbation du budget, mais - nous le croyons - dans
l'avenir. Nous croyons que défendre ces prérogatives et
œuvrer pour faire le mieux est ce qui nous
anime. C'est pour cela, collègue Restano, que je voudrais dire sans
polémique que nous jugeons et nous avons jugé votre proposition en
quelque sorte comme un élément qui pousse à renoncer à défendre nos
prérogatives. Nous croyons que la Région doit approuver son budget
vis-à-vis d'un budget de l'État qui n'est pas encore approuvé, il
est encore en discussion. Nous sommes de l'avis que c'est en Vallée
d'Aoste qu'il faut décider et faire nos choix, comme le Président
Testolin l'a bien rappelé.
La relazione al bilancio nei documenti proposti non sarà una
relazione tecnica, ma sarà una relazione che cercherà di
inquadrare, affinché anche fuori da quest'aula sia comprensibile,
come nasce il bilancio di previsione della nostra Regione per il
2018 e per il triennio, facendo intersecare scelte amministrative
con questioni di rapporti con lo Stato. Sono stati due mesi - e ho
voluto ricordarlo questa mattina, perché la predisposizione di un
bilancio affonda le sue radici temporalmente leggermente prima
degli ultimi due mesi, chiaramente con i cambi di Governo - in cui
abbiamo dovuto tenere conto della mancata approvazione del DEFR,
malgrado le previsioni di legge prevedano che il DEFR entro il mese
di giugno debba essere approvato. La certezza delle risorse è
quella che ti fa costruire il DEFR, ma se tale certezza su un
contributo non dovuto già si mette in discussione, significa che
probabilmente quelle risorse le vogliamo già dare ad altri. Noi
abbiamo pertanto lavorato sin da subito ad un DEFR che partiva
dalle linee d'urgenza del 13 ottobre, ma lo abbiamo costruito
consapevoli che ad oggi tutte le prerogative della nostra Regione
debbano essere difese, e soprattutto che il
quantum
dei
famosi 144 milioni ad oggi non è dovuto per le disposizioni che
citerò.
Alla prima domanda che c'è stata in questi mesi, su come stavamo
costruendo il bilancio, la risposta è: con le risorse della Valle
d'Aosta, attraverso le sentenze che ci sono, attraverso le
disposizioni legislative e, chiaramente, lavorando parallelamente -
per quanto ci è possibile in termini istituzionali - con il Governo
per far percepire le nostre prerogative. La questione finanziaria
affonda le sue radici in modo temporalmente più profondo rispetto
al DEFR o al bilancio; al di là di tutto il pregresso, si
materializza già dall'anno scorso e cercherò di ripercorrere questi
momenti. Intanto bisogna ricordare - lo dobbiamo fare come Valle
d'Aosta - che gli ultimi anni sono stati molto difficili, ed è
giusto che tutti abbiano contezza dei numeri che hanno visto il
sacrificio della Regione autonoma Valle d'Aosta nei confronti del
risanamento dei conti pubblici.
In sei anni la Valle d'Aosta ha dato allo Stato 1,256 miliardi
di euro - questi sono i dati che bisognerebbe cominciare a
veicolare fuori prima ancora di altri concetti o
slogan
-
contributo, se abbiamo una tabella comparativa con altre Regioni,
che è a un meno 22,8 percento. Questo accantonamento che lo Stato
riteneva e ritiene dovuto si applica con il famoso parametro SIOPE,
quello che determina i 144 milioni. Quindi lo Stato continua ad
applicare questo parametro e la Regione autonoma Valle d'Aosta dice
che non è equo, non è corretto, perché con un altro parametro noi
avremmo un accantonamento molto inferiore a quello. Ne nasce un
contenzioso, da cui non può prescindere la discussione di oggi,
soprattutto i sessanta giorni di predisposizione del bilancio non
possono prescindere da tutta questa situazione.
La sentenza della Corte costituzionale n. 77/2015 (quella che
dava una risposta alla questione dell'indicatore SIOPE) respinge la
questione di legittimità costituzionale della Valle d'Aosta, ma
attraverso questa sentenza si ritiene che il contributo è legittimo
solo se è contenuto entro certi limiti temporali, sennò è un
accantonamento in appropriazione. Questo lo dice un organo dello
Stato. E comunque - prosegue la sentenza - questo accantonamento
cesserà nel 2017, non in altre date. Il bilancio l'anno scorso
viene pertanto costruito con un accantonamento dei 144 milioni,
perché nel 2017 c'è un'interpretazione: il 2017 è dovuto o si parte
dal 1 gennaio 2018? È dovuto o non è dovuto nel 2017?
Il 9 maggio - ce lo ricordiamo tutti - arriva il famoso "decreto
del MEF" che ci chiede i 144 milioni del 2017. Con le delibere n.
913 e n. 914 del luglio 2017 la Regione contesta questa decisione
con due ricorsi: uno alla Corte costituzionale per il conflitto di
attribuzione e uno al TAR del Lazio. È una causa ancora aperta,
quindi ad oggi, nel 2017, noi riteniamo che lo Stato debba
restituire i 144 milioni di euro alla Valle d'Aosta. Il 7 marzo è
stata fissata l'udienza, ci sarà una prima decisione che ci farà
capire. Al di là di questo, ci sono altri due atti molto
importanti.
Dopo la famosa sentenza n. 77, lo Stato, con la legge n.
232/2016, stabilisce che alla Valle d'Aosta non è più applicato il
Patto di stabilità ma il pareggio di bilancio, e quindi il
contributo di risanamento dei conti pubblici può operare solo se
c'è il Patto di stabilità; inoltre, in esistenza del pareggio di
bilancio - che noi Valle d'Aosta abbiamo già dal 2017 e che le
altre Regioni avranno dal 2018 - non è legittimo richiedere un
accantonamento.
La terza disposizione, che oggi ci fa dire che come Regione
autonoma Valle d'Aosta abbiamo pienamente il diritto di rivendicare
la doverosità da parte dello Stato alla Regione di 144 milioni sul
2017 e la non doverosità da parte nostra sul 2018, è anche la
nostra legge di bilancio, quella che alla fine del 2016 va già a
dire alcune cose. È una legge regionale vigente che non è stata
impugnata dallo Stato innanzi alla Corte costituzionale, legge
secondo cui noi abbiamo il pareggio di bilancio. La nostra legge
valdostana non impugnata va già a prevedere addirittura gli
accantonamenti sottratti dai 144 milioni. Questi sono i tre atti
che ci fanno dire che noi, come Regione, oggi abbiamo la piena
prerogativa di difendere questi diritti; sono questi, non sono
Whatsapp
o messaggi di emendamenti, e quando ci saranno noi
ci difenderemo, ma oggi la situazione è questa. Le cifre citate -
le ricorderete - sono 72 milioni nel 2017 (sottratti di quei 144) e
94 dal 2018. La non impugnativa significa che oggi questa legge è
vigente. È quindi questa la situazione con cui abbiamo fatto i
conti e che abbiamo gestito in piena armonia con leggi e
sentenze.
Intanto abbiamo avuto chiaramente un canale parallelo, quello di
avere aperto un dialogo istituzionale. Ci siamo insediati il 13
ottobre e il 26 ottobre abbiamo avuto un incontro con il
Viceministro Morando e non in solitudine, collega Gerandin, perché
a quell'incontro hanno partecipato il Presidente della Regione,
l'Assessore alle finanze, il Deputato, il Senatore e i funzionari
tecnici della Regione autonoma Valle d'Aosta. In quel momento
abbiamo aperto una trattativa - che noi abbiamo richiesto - per
capire che cosa si poteva fare per risolvere la questione. I
termini della discussione sono stati: siete voi disposti a
rinunciare al contenzioso (da parte loro) e magari rinunciare ad un
pezzo del 2017, da modulare eventualmente dal 2019 in avanti? Non
si è però discusso del 2018, anche perché - ripeto - non era
argomento di discussione in base a ciò che ho detto. In solitudine,
a parole? No.
Il 6 novembre il sottoscritto e l'Assessore Perron, che peraltro
ringrazio per il lavoro svolto, perché una parte non solo di
costruzione ma anche di rapporti con lo Stato è stata seguita anche
da lui, scriviamo una lettera che abbiamo poi consegnato in
Commissione, perché, anche qui, siamo sempre andati in Commissione
- il Presidente Testolin e i membri della II Commissione ne sono
bons témoins
- a relazionare su queste cose e abbiamo
prodotto le lettere. Abbiamo cercato di informare, ma per il ruolo
che oggi ricopriamo, non ci siamo sostituiti ad altri ruoli: i
Parlamentari fanno i Parlamentari, i rappresentanti del Governo
fanno i rappresentanti del Governo. La lettera del 6 novembre dice
esattamente queste cose: vi avvisiamo che noi, in base alle
sentenze, alle leggi e anche agli incontri, stiamo costruendo
questo bilancio.
Abbiamo avuto un lavoro parlamentare, quindi ci sono state delle
azioni e degli ordini del giorno approvati. L'ordine del giorno del
Senatore Lanièce al Senato è stato approvato (quello che chiudeva
il 2018 e chiedeva la restituzione del 2017) con raccomandazione,
ci sembrava e ci sembra un buon segnale. Poi siamo stati informati
che, in vista della discussione alla Camera, in Commissione è
emerso un testo che non era invece corrispondente. Sabato scorso
abbiamo subito scritto ribadendo la lettera del 6 novembre e
ribadendo l'emendamento. Abbiamo addirittura prodotto all'Onorevole
Marguerettaz - la settimana scorsa, prima di questo testo - la
nostra versione che era chiaramente da trasferire al Governo.
Ricordo che c'è un rapporto di collaborazione da parte dei nostri
Parlamentari con il Governo e quindi hanno avuto la possibilità di
trasferirla. Questa ad oggi è la situazione che noi conosciamo.
Ecco perché è giusto ripercorrere tutto.
Credo che sia utile a tutti noi ricordarci i passaggi,
ringraziare tutti gli amministratori e i tecnici che hanno lavorato
per questa questione. È in momenti come questo che dobbiamo
cercare, almeno su tali questioni, di non scadere nella diatriba
semplicemente politica o partitica o nel populismo, perché qui
nessuno vuole fare populismo, ma deve essere così da ambo i lati.
Noi riconosciamo in questo momento la delicatezza della situazione,
poi tutto può essere fatto meglio, ma noi qui veniamo a raccontare
quello che abbiamo fatto in sessanta giorni. Credo che nessuno
abbia la bacchetta magica e oggi sia arrivato il momento - "a bocce
ferme", come qualcuno dice - dopo che lo Stato avrà approvato il
proprio atto, di capire come questa situazione si può evolvere, sia
per il 2017 che per il 2018.
Il bilancio è pertanto stato costruito, anche perché - come
dicevamo prima - non possiamo, come Valle d'Aosta, aspettare in
eterno se un altro organo approva o non approva, si evolve o fa la
propria discussione politica e non coincidono i tempi con
l'esigenza di una Regione. Ci sono anche limiti temporali. Siamo
stati accusati in quest'aula di tener fermo il bilancio per motivi
politici. Abbiamo cercato di spiegare che avevamo un'evoluzione che
speravamo si chiudesse prima e oggi riteniamo che non possiamo più
aspettare. La Regione deve approvare il suo atto, il suo
bilancio.
Noi crediamo di aver costruito un bilancio - lo ricordava il
collega Testolin - cercando di dare delle risposte. Sicuramente
potevamo fare meglio. Abbiamo utilizzato le risorse della Valle
d'Aosta, abbiamo concertato con le categorie, con le organizzazioni
sindacali, con gli attori del tessuto sociale, socioeconomico,
culturale della Valle d'Aosta e ogni Assessore ha cercato di dare
le risposte al proprio settore di riferimento. Ci è dispiaciuto
leggere la definizione di "bilancio elettorale". Nell'anno delle
elezioni un bilancio si chiama "elettorale" perché ci sono le
elezioni, ma se invece viene interpretato con il fatto che vengano
date delle risorse a pioggia tanto per darle, noi questo lo
rifiutiamo. Sappiamo benissimo che se dovremo fare altre scelte
dovremo fare dei ragionamenti, ma noi abbiamo costruito - come
crediamo fosse doveroso - quel minimo di rilancio che pensiamo di
poter dare ai vari settori dell'economia, del lavoro, degli Enti
locali, della famiglia, dell'istruzione e a tutti i settori
declinati nel DEFR in modo molto puntuale, declinati negli articoli
della legge di stabilità, nel collegato e che danno, secondo noi,
una risposta che tiene conto di queste risorse.
Abbiamo anche apprezzato l'opposizione quando ha detto di voler
presentare il proprio bilancio; ci sta, le visioni difformi,
diverse e sfumate ci stanno, ma immagino che voi, nel presentare
quel vostro bilancio alternativo, abbiate fatto un po' i nostri
ragionamenti. In caso contrario, sarebbe difficile capire dove
venivano reperite le risorse per esempio per fare la manovrabilità
fiscale. Tra l'altro il decreto è stato pubblicato sabato scorso,
ma avremo modo di parlarne.
Non accettiamo pertanto che si venga qui a dire che vi abbiamo
illusi. Noi abbiamo semplicemente fatto quanto era nei nostri
diritti. Voi avreste scritto un bilancio diverso? Allora noi vi
chiediamo come si sarebbe agito. Poi tutti siamo consapevoli, tutto
si può fare meglio, ma chiaramente noi abbiamo cercato di fare le
nostre scelte. Capiamo anche che effettivamente avete ragione, è un
bilancio elettorale, e quindi ognuno, dal punto di vista
elettorale, in questo periodo deve cavalcare i temi per dire agli
altri che stanno facendo male. Questo è il gioco delle parti, e ci
sta.
Abbiamo costruito il bilancio - vorrei ricordarlo - come l'anno
scorso, però tirando anche delle risorse a CVA, perché tra tutto
ciò che è stato ricordato nelle cifre (nel famoso miliardo e 256
milioni), bisogna anche ricordare che, se non avessimo avuto le
risorse proprie, la Valle d'Aosta avrebbe potuto chiudere prima.
Noi crediamo che, al di là di una questione finanziaria
contingente, ci sia da rivedere un modello che possa dare
un'autonomia finanziaria alla Valle d'Aosta in base ai servizi che
la stessa Valle d'Aosta, grazie all'autonomia, dà ai propri
cittadini. Poi, meno male che ci sono visioni diverse, chi è
autonomista e chi non lo è. Ma se nel 1981 nasce un riparto fiscale
che ha delle regole e che in qualche modo va a prevedere
un'autonomia finanziaria per la nostra Regione, se questa autonomia
finanziaria poi negli anni viene messa discussione, arriva ad un
punto di sostenibilità delle risorse che ci fa dire che, se abbiamo
certe competenze, dobbiamo anche avere le risorse necessarie per
poter finanziare la scuola interamente, la sanità con i servizi che
i nostri cittadini meritano, l'industria, l'energia, l'edilizia,
l'agricoltura. Abbiamo letto che bisogna dare più soldi qui, più
soldi lì. Certamente, però oggi noi siamo al limite e pensiamo che,
se ci verranno tolti quei famosi 100 milioni, bisognerà fare delle
scelte che non dipendono da una prerogativa che noi vogliamo
esercitare e che esercitiamo, ma da scelte fatte da altri. Questo
non va bene, ed è in quel momento che vedremo - se ci sarà la
volontà che noi auspichiamo - di fare un fronte comune per
difendere almeno quelle prerogative per poi dividerci sui temi
amministrativi. È una questione istituzionale, di rispetto dei
rapporti fra una Regione e uno Stato, indipendentemente dal colore
politico del Governo, di riferimento in Regione e di riferimento a
Roma. Nei convegni che si organizzano - ieri sono stato al convegno
su Severino Caveri, tra l'altro organizzato molto bene - ci
ricordiamo dei principi, ma se poi però non ci danno la possibilità
di esercitarli ci chiediamo come Regione dove andiamo.
In questo momento noi seguiamo l'evoluzione di ciò che avviene a
Roma, siamo in contatto, come voi, credo sia stato anche detto da
qualcuno dell'opposizione che avete ricevuto ancora prima voi del
Governo gli emendamenti e quindi credo che tra tutti avremo la
possibilità, magari più voi di noi: evviva! Se un amministratore
valdostano può fare qualcosa per la propria Regione noi ci
auspichiamo che lo faccia. Chiaramente in questo momento seguiamo
l'evoluzione, ma siamo pronti a far valere i nostri diritti. Siamo
disponibili a discutere del 2017, e lo ribadiamo, come abbiamo
detto in più occasioni, ma su un punto fermo: sulla chiusura di
questa famosa questione dell'accantonamento. Peraltro il Governo ci
disse anche in quell'incontro che il fatto di andare in contenzioso
con la Regione avrebbe aperto per loro una questione su tutte le
Regioni a Statuto speciale, tranne il Südtirol e il Trentino, che
hanno quell'accordo, che avrebbe avuto un'incidenza di circa 1,3
miliardi, quindi erano pienamente consapevoli di quella questione.
Questo lo dico perché erano incontri ufficiali e sono state dette
certe cose. Pertanto il bilancio che abbiamo costruito seguiva le
nostre prerogative. L'autonomia è un principio che si difende ogni
giorno e ogni giorno un pezzo viene costruito o si arretra, non per
volontà nostra, lo vediamo in tanti settori. Le sentenze, le leggi
fanno parte della crescita dell'autonomia, ma poi bisogna essere
conseguenti nel continuare a difenderla fermamente, perché se si
cede in un pezzo del ragionamento autonomista si rischia di far
crollare l'intero castello.
Je vais conclure, Président. Je m'excuse pour avoir été long,
mais je crois que la période est délicate, très difficile et nous
espérons que tout le monde aura la capacité, la possibilité et
l'envie de s'unir sur ce thème institutionnel. Nous croyons que ce
n'est pas le moment de nous diviser sur cela, c'est le moment de
relancer des idées et la lutte pour défendre le droit de notre
peuple; autrement, comme je le disais, nous avons des bons slogans.
Nous rappelons souvent les pères fondateurs de notre autonomie.
Émile Chanoux, quand on parle de CVA on ne peut que penser à Émile
Chanoux qui disait: "La Vallée d'Aoste est fille de ses eaux". Nous
avons rappelé Andrione, Gex, nous rappelons souvent Salvadori,
Caveri, et nous avons aussi eu la chance d'écouter souvent, dans
cette période, Joseph César Perrin et Alexis Bétemps.
Mais comment cette autonomie a grandi depuis 1981? Comment
l'autonomie financière aujourd'hui est encore soutenable, si nous
voulons soutenir notre école ou notre santé, les services, notre
état social? La Vallée d'Aoste est comme nous l'avons connue,
malgré les années difficiles. Aujourd'hui nous croyons que nous
pouvons sortir de ces années difficiles, mais il faut qu'il y ait
une action, une négociation et un dialogue avec l'État qui ne peut
pas être politique, ou mieux, qui ne peut pas être seulement
politique. Il y aura les élections politiques au mois de mars et ce
sera là qu'on devra affronter certains thèmes. Cela pour dire, en
remerciant tous pour le travail, que pour le budget nous avons fait
du mieux que nous pouvions; nous n'avons pas la prétention de
convaincre tout le monde. Chacun aura la possibilité d'expliquer
ses raisons. Nous savons déjà que s'il y a une situation qui empire
au niveau national, nous devrons nous préparer pour faire valoir
nos droits, pour préparer une action de revendication des droits de
la communauté valdôtaine.
Presidente -
A questo punto, come concordato nella
riunione della Conferenza dei Capigruppo, dopo le due relazioni i
lavori vengono sospesi e verranno ripresi alle ore 15:00.
La seduta è sospesa.
---
La seduta termina alle ore 11:42.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK