Consiglio Regionale della Valle d'Aosta - Oggetto del Consiglio n. 3110 del 21 ottobre 1987 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3110 del 21 ottobre 1987 - Resoconto
OGGETTO N. 3110/VIII - INIZIATIVA PER LA COSTITUZIONE DEL
NUOVO COMUNE DI BREUIL-CERVINIA. (Reiezione di mozione).
PRESIDENTE:
Do lettura del testo della mozione presentata
dal Consigliere Torrione:
MOZIONE
Il sistema di autogoverno di cui gode la Valle d'Aosta offre la
possibilità di affrontare con maggior sollecitudine e, se
possibile, di risolvere i problemi della nostra comunità. Ebbene
l'annosa questione della creazione di un nuovo comune e cioè quello
di Breuil-Cervinia sembra contraddire questo principio. Infatti
sono anni che si parla di questa opportunità senza però approdare
ad alcun concreto risultato. È pur vero che le opinioni in merito
possono anche essere contrastanti ma non si può negare
aprioristicamente la validità della tesi di coloro che sostengono
l'esigenza di costituire questa nuova entità comunale, adducendo al
riguardo argomentazioni che non sono certo prive di fondamento. Tra
queste citiamo in primo luogo la consistenza demografica di
Breuil-Cervinia che vede una popolazione residente in via stabile
di circa 830 unità che non sono certo poche se rapportate sia al
numero degli abitanti del Comune di Valtournenche (2.159) sia a
quello medio dei residenti nella maggioranza dei comuni
valdostani.
L'altro fattore di estrema e non certo trascurabile
importanza è l'aspetto turistico che se valutato nei confronti del
Comune capoluogo pone la "cosiddetta frazione" di Breuil-Cervinia
in una posizione di netta preminenza. Infatti mentre Valtournenche
può annoverare 22
esercizi alberghi con 627 letti suddivisi
in 364 camere, di ben altra portata è la potenzialità di
Breuil-Cervinia che si sostanzia in effetti in 41 alberghi con 2171
letti su 1158 camere.
Sul piano anche della qualità dell'offerta turistica la bilancia
pende a favore di Breuil-Cervinia che può vantare secondo la
recente classificazione regionale 3 alberghi a quattro stelle, 11 a
tre stelle, 19 a due stelle e 5 ad una stella, mentre Valtournenche
non annovera nessun esercizio alberghiero a quattro stelle e
soltanto 1 a tre stelle e rispettivamente 9 e 12 a due ed a una
stella. Questo quadro di raffronto dà l'esatta misura della
consistenza e della capacità sia sul piano qualitativo che
quantitativo, ricettiva di quella che a tutt'oggi altro non è che
un'appendice frazionale di un Comune, quello di Valtournenche,
appunto, le cui "fortune turistiche" sono dovute anche al prestigio
e ad un'immagine consolidata che proprio Breuil-Cervinia ha saputo
acquisire e consolidare nel panorama turistico nazionale ed
internazionale.
Altra considerazione - e non certo secondaria - è la profonda
differenza ormai esistente fra le due località anche sotto il
profilo della caratterizzazione tanto da farne due entità
completamente separate e con interessi a volte contrastanti. Ecco
perchè sorge spontanea la domanda perchè negare ad un ambito
territoriale ben definito sia sotto il profilo delle peculiarità
turistiche e paesaggistiche che sotto l'aspetto delle potenzialità
e delle energie umane l'opportunità di divenire il 75° Comune della
Valle d'Aosta, se questa è oltretutto la volontà di tutti coloro
che abitano, vivono e operano in un contesto che ha tutti i
requisiti per essere eretto ad ente autonomo territoriale? Ebbene a
questo interrogativo offre una precisa risposta lo stesso Statuto
Speciale che prevede la possibilità per il Consiglio regionale, di
istituire nuovi Comuni con propria legge dopo aver sentito le
popolazioni interessate (art. 42 - 1° comma).
Quest'ultimo strumento di democrazia diretta è disciplinato
dalla legge regionale n. 16 del 7 maggio 1975 (artt. 26 e seguenti
- Titolo II), attraverso l'istituto del referendum
consuntivo.
Tutto ciò premesso il sottoscritto Consigliere regionale
propone che
Il Consiglio regionale della Valle d'Aosta
Deliberi
di dare mandato alla Giunta di indire, entro tre mesi dalla
data di approvazione della presente mozione, un referendum
consuntivo ai sensi degli articoli 26 e seguenti - Titolo II -
della legge regionale n. 16 del 7 maggio 1975, al fine di dare la
possibilità al Consiglio regionale di assumere una decisione
definitiva in merito alla costituzione o meno del nuovo Comune di
Breuil-Cervinia.
PRESIDENTE:
Ha chiesto di illustrare la mozione il
Consigliere Torrione, ne ha facoltà.
TORRIONE (P.S.I.) -
Dico subito che l'argomento che si
sta per affrontare va visto con l'ottica della pacatezza e della
serenità di giudizio, anche perchè si tratta di un problema
estremamente delicato, che può incidere sulla vita stessa di una
collettività. La creazione di un nuovo comune comporta, infatti,
delle prese di posizione di un certo tipo e degli atteggiamenti,
che devono essere valutati alla luce del fatto che il costituire
una nuova entità comunale può creare delle spaccature all'interno
di una collettività, come quella di Valtournenche.
Ho voluto fare questa premessa per sgombrare il campo da
qualsiasi possibilità di dare una interpretazione capziosa alla mia
mozione; ritengo, però che uno dei requisiti essenziali del
concetto stesso di autonomia sia quello di dare la possibilità a
chi governa, a chi gode di questo sistema di autogoverno, di
affrontare con sollecitudine e con celerità - ed è una delle
definizioni che troviamo nei "sacri testi" - i problemi che
travagliano la società che agisce in quel determinato contesto.
A fronte di uno Stato che è estremamente burocratizzato e che,
quindi stenta a risolvere le questioni che riguardano i cittadini,
c'è questa opportunità che dobbiamo saper cogliere di un regime di
autogoverno.
Con rammarico devo constatare che la creazione del nuovo Comune
di Breuil-Cervinia giace sul tappeto da oltre vent'anni; a questo
problema non si è cercato minimamente di dare una soluzione, anzi,
sotto certi aspetti, si è cercato di porre in atto alcune barriere,
affinchè questo problema non approdasse ad una soluzione.
Credo che non si debbano sottovalutare le tappe successive che
hanno caratterizzato l'iter di questa travagliata vicenda, perchè
gli stessi cittadini di Breuil-Cervinia hanno più volte
manifestato, sia in interventi estemporanei alle forze politiche,
sia attraverso petizioni ufficiali, questa volontà di staccarsi dal
Comune capoluogo di Valtournenche e di crearsi come entità a sè
stante, come comune autonomo. Questo è un dato di fatto che va
debitamente puntualizzato, e mi rifaccio ad una petizione, ricca di
firme, inoltrata oltre dieci anni fa, e con tutti i crismi della
legalità, perchè fu sottoscritta addirittura dai cittadini e
convalidata da un notaio; una petizione indirizzata al Presidente
della Giunta regionale e al Sindaco di Valtournenche, che chiedeva
quanto segue:
"A questo riguardo ci permettiamo far notare che lo stesso
Ministero competente, per giustificare questa richiesta, ha
ritenuto a suo tempo opportuno far istituire in loco una apposita
azienda autonoma di soggiorno (...) perchè voglia esaminare la
possibilità di cortesemente promuovere al più presto la istituzione
di una amministrazione comunale a Cervinia-Breuil, significando che
tale amministrazione potrebbe contare in linea di massima sulla
entrata annuale di 35-45 milioni".
La modestia di queste cifre, che giustificavano anche la
possibilità di un bilancio a sè stante del possibile comune, sta a
significare quanto siamo lontani nel tempo. Credo che Cervinia, a
parte la volontà dei suoi abitanti, abbia ormai tutte le
caratteristiche per erigersi in comune autonomo.
Ho fatto notare nella mozione - non starò a dimostrarlo in aula
- il concetto della capacità ricettiva di Cervinia rispetto a
Valtournenche. Siamo, in effetti, in una situazione abnorme: il
Comune capoluogo, sul piano della ricettività alberghiera - e
sappiamo quanto incida sull'economia delle due zone questo dato -
ha una capacità consistente, sia sul piano della quantità di
esercizi alberghieri, sia sul piano della qualità. Infatti, mentre
Valtournenche può annoverare 22 esercizi alberghieri, con 627
letti, ben diversa è la potenzialità di Breuil-Cervinia, che
evidenzia una situazione di 41 alberghi con 2171 posti letto.
Questi due dati danno già un'immagine di cosa sia sul piano
turistico Cervinia.
Lo stesso discorso vale per altri fattori che incidono sulla
capacità di Cervinia di essere un ente a sè stante. Questi fattori
vanno individuati in una serie di servizi, che sono già presenti
nella località e che non richiederebbero ulteriori sforzi per
metterlo in piedi: parlo della caserma dei carabinieri, della
parrocchia, dell'azienda autonoma delle poste e telegrafi, della
stazione di aeronautica, della scuola elementare, dell'asilo, per
arrivare ad un raffronto, che non voglio fare in questa sede,
perchè sarebbe addirittura pleonastico, sulla capacità degli
impianti di risalita di Cervinia rispetto a Valtournenche, impianti
che, fra l'altro, per una "bega" puramente da "strapaese" non sono
stati neanche collegati, se non in minima parte. Esiste la società
delle guide, esiste lo sci club, il golf club, la pista di bob.
Questo quadro, così come viene a delinearsi, appalesa
chiaramente quelle che sono le caratteristiche della località di
Breuil-Cervinia e quelle che sono le integre potenzialità di questa
località per considerarsi giustamente e per proporsi come comune
autonomo.
Voglio, a questo punto, fare alcune altre considerazioni su
questo argomento e mi rifaccio, per eliminare dal mio discorso
qualsiasi ombra di polemica o di strumentalizzazione, ad un
giudizio che un illustre studioso della nostra Regione, Bernard
Janin, ha dato sulle due località. Scrive Janin, facendo un
paragone fra le due località: "Breuil-Cervinia e Valtournenche si
contrappongono l'una contro l'altra all'interno dello stesso
Comune".
Questo è stato detto da uno studioso imparziale, ma che ha un
suo particolare amore per la Valle d'Aosta ed un approccio con i
problemi della nostra Regione di un certo tipo, e dimostra come
anche ad un osservatore esterno sia balzata evidente questa
connotazione di due località che ormai stentano a vivere
insieme.
Aggiunge, infatti, Janin, parlando di Valtournenche, con una
considerazione che ritengo amara: "Arroccata 500 metri più in
basso, in un paesaggio meno maestoso, Valtournenche non ha lo
splendore, l'orgoglio e l'ambizione della sua giovane rivale" - che
è Breuil-Cervinia.
Fra queste due realtà socio-economiche esiste una profonda
antinomia, che si concretizza in uno stato di perenne frustrazione
in cui vivono gli abitanti di Breuil-Cervinia, che sono collocati a
500 metri di altitudine più in alto rispetto a Valtournenche e ad
una distanza di 9 Km., con tutti i disagi che ciò può comportare
per raggiungere la casa comunale. Breuil-Cervinia si trova in una
località di alta montagna e c'è il problema dell'innevamento delle
strade, di un lunghissimo inverno, e questo crea dei problemi, per
quanto riguarda lo sgombero neve della stessa località, il servizio
della raccolta rifiuti e tutti gli altri elementi che incidono
nella vita di ogni giorno di ogni collettività.
Voglio aggiungere che c'è uno stato di frustrazione in Cervinia,
che ha tutti i requisiti che ho cercato di elencare, che poi vede
la sua rappresentanza in seno al Comune di Valtournenche
estremamente ridotta nel numero quindi con scarsissima possibilità
di incidere sulle decisioni dell'ente comunale.
C'è poi un'ultima annotazione che vorrei fare, ed è quella di
una realtà di tipo sociale che si è manifestata in Cervinia, che va
considerata se siamo attenti anche a questo tipo di fenomeno: i
giovani che sono cresciuti a Cervinia si sentono cittadini a tutti
gli effetti di quella località; non hanno più voglia di dipendere
da un comune lontano, che costituisce una realtà a sè stante.
Invece, si sentono estraniati da quelle che sono le decisioni che
passano sulla loro testa, creando una situazione di difficoltà che
noi come amministratori regionali dobbiamo considerare, soprattutto
in località che hanno avuto uno sviluppo turistico così veloce e
che hanno sofferto per anni di una vera e propria crisi di
identità.
Non dobbiamo favorire questo fenomeno di sentirsi estranei in
casa propria, dobbiamo invece considerare la possibilità per i
giovani di Cervinia, soprattutto per le giovani generazioni, di
sentirsi (metto la frase fra virgolette) padroni a casa loro, di
poter gestire il proprio avvenire.
Su questa serie di argomentazioni che ho cercato di fare, si
innesta un aspetto di tipo giuridico: l'art. 42 dello Statuto dice
che la nostra Regione ha la possibilità di creare delle nuove
entità comunali, sentite le popolazioni interessate. È un grosso
strumento che vale sia per accorpare realtà che possono avere
interesse ad aggravarsi, sia realtà che hanno la vocazione di
dividersi.
Qualcuno mi ha chiesto, polemicamente, come mai quando Craxi
propugna a livello nazionale l'abolizione dei piccoli comuni, venga
qui a proporre esattamente il contrario. Credo che il discorso
sulla abolizione dei piccoli comuni avesse un senso ben diverso nel
momento in cui l'ha fatto Craxi, ma poi non sempre quello che dice
Craxi è "oro colato".
Come norma di attuazione del dettato statutario, la Regione ha
legiferato in materia e con la legge del 7.5.1975, n. 16, ha
indotto il referendum consultivo come strumento per sentire il
parere delle popolazioni interessate. È uno strumento che non
abbiamo mai usato per questo scopo; mi auguro che si usi per la
prima volta per Breuil-Cervinia. Agli articoli 27 e 28 della legge
sono elencate le condizioni per le quali è possibile indire un
referendum, con dei precisi quesiti da porre agli elettori per
quanto riguarda la loro volontà di creare una nuova entità comunale
e di dividersi, quindi, da quello che è il comune capoluogo.
In Valle d'Aosta, sotto questo aspetto, e prima della entrata in
vigore di questa legge del 1975, l'unico precedente di istituzione
di un nuovo comune è quello di Gaby; venne creata una entità
comunale nel 1952, quando si staccò dal Comune di Issime, in
seguito ad una petizione degli abitanti. Si fece allora una legge
regionale, la n. 17 del 14.3.1952, dove la Regione, senza aver
sentito le popolazioni, ma avendo preso atto di una volontà,
espressa dagli abitanti di Gaby, di costituirsi in un comune
autonomo, deliberò la creazione del Comune di Gaby.
Basta che questo Consiglio regionale - e torno sull'aspetto
politico - approvi una legge, indica un referendum, dopo di che il
pallino passerà agli abitanti di Breuil-Cervinia e di
Valtournenche, i quali dovranno pronunciarsi sul quesito se
staccarsi, o meno, e crearsi in ente autonomo territoriale, con la
denominazione di Comune di Breuil-Cervinia.
Credo che questo argomento abbia suscitato in alcuni colleghi
delle legittime perplessità ed abbia fatto prendere delle prese di
posizione, che francamente non condivido, e non lo dico in termini
polemici, ma per amore di chiarezza. Presentata la mozione, non ho
più parlato sull'argomento, perchè mi rendevo conto che qualsiasi
dichiarazione poteva essere interpretata in un senso o nell'altro,
e non ho cercato di cavalcare nessuna tigre, soprattutto in fase
elettorale; ho, invece, raccolto, anche perché in quel periodo ero
via, una ricca documentazione, dove ho scoperto che si "tracciano"
dei giudizi poco, lusinghieri sulla mia iniziativa.
Ho appreso dai giornali che si è convocata a Breuil-Cervinia una
riunione di notabili, dove ci si è arrogati il diritto di parlare a
nome di tutti. Questo è l'aspetto più negativo che ho notato nella
vicenda, tanto che qualcuno si è anche lamentato di questa riunione
non aperta a tutti. Su "La Stampa" del 3.9.1987 si legge: "Se la
gente avesse saputo che la riunione di martedì era aperta a tutti,
ci sarebbe stata una marea di persone; il problema è molto sentito
qui a Cervinia e, benchè si capiscano le ragioni che spingono ad
essere estremamente prudenti nell'individuare possibili soluzioni,
bisogna considerare che, al di fuori di ogni polemica, il Breuil e
Valtournenche sono da tempo due entità diverse". È una
dichiarazione dell'albergatore Attilio Neyroz.
Devo citare una dichiarazione del Consigliere Maquignaz anzi
due, che vanno puntualizzate. Non credo che, per indire un
referendum, per andare a chiedere alla gente cosa vuole, si debba
preventivamente andare a chiedere alla stessa gente se vuole o meno
il referendum. Questo è un concetto di democrazia che non riesco a
capire. Il referendum è indetto per chiedere alla gente cosa vuol
fare del suo avvenire; non arroghiamoci il diritto di andare ad
interpellarli se vogliono il referendum, sarà al momento del
referendum che loro esprimeranno un giudizio.
Dichiara il Consigliere Maquignaz: "Semmai il referendum deve
essere deciso dalla cittadinanza, non certo imposto dall'alto". Ma
io dico: "Come imposto dall'alto, se è previsto da una legge
regionale? C'è una legge attuativa dell'art. 42 dello Statuto, io
applico la legge; non devo mica andare a chiedere a Valtournenche o
a Cervinia se devo applicare la legge, anzi se sono ossequiente,
faccio una legge e indico un referendum".
Al termine di questa riunione di maggiorenti del paese - dice
poi un giornale locale - si è stilato un comunicato in cui si
censura l'operato di Gianni Torrione, reo di avere assunto una
iniziativa così importante, senza avere sentito prima l'opinione
della popolazione locale. Se l'opinione della popolazione locale
era quella dei maggiorenti del paese, ebbene ben contento di non
aver seguito questa strada.
Ma là dove voglio rimproverare all'amico Maquignaz, è una sua
dichiarazione che trovo estremamente pericolosa per l'intero
Consiglio regionale. Dichiara il Consigliere Maquignaz: "Non vedo
perchè quelli di Aosta si impicciano delle nostre cose; siamo
grandi e sufficientemente intelligenti per risolvere le questioni
che ci riguardano in casa nostra, senza darle in pasto a chi, in
prossimità delle elezioni regionali, è pronto a cavalcare tutte le
tigri". Questa è una dichiarazione del Consigliere Maquignaz, che
sancisce il principio della "sovranità limitata" del Consigliere
regionale: sono eletto Consigliere regionale e devo occuparmi,
siccome la mia famiglia da oltre cento anni abita in via S.
Anselmo, solo di quella zona lì.
Cito il Sindaco, nella cui dichiarazione posso anche trovare una
parte di ragione: "Dobbiamo andare cauti, perchè il problema è
complesso e delicato, anche perchè la realtà di Breuil-Cevinia è
molto diversa da quella di Valtournenche. Istituire un nuovo comune
significa creare problemi di carattere funzionale, oltre che
amministrativo". Ho cercato di dire prima come la dotazione di
servizi di Cervinia sia addirittura superiore a quella di
Valtournenche. Il problemi di stabilire dei confini fra i due
Comuni non esiste assolutamente: questo a detta degli abitanti di
Valtournenche e di Cervinia. La natura ha stabilito naturalmente
quelle che sono queste due entità, anche perchè si trovano a 500
metri di dislivello l'una dall'altra.
Non credo che chiedere alla gente cosa voglia fare del proprio
futuro sia un atto di prevaricazione, ma voglio dire una cosa in
più, che è questa: la mia mozione non si arroga il diritto di
stabilire il referendum domani mattina, ma dà mandato alla Giunta
regionale di mettere in atto con tutte le dovute cautele questo
referendum, che dovrà poi essere indetto, entro tre mesi, con
decreto del Presidente della Giunta; cioè, dà mandato alla Giunta
di fare tutta quell'opera eventualmente necessaria per evitare uno
scontro fra le due collettività, quella di Cervinia e quella di
valtournenche.
In questo spirito avevo mandato una lettera al Consigliere
Maquignaz, in cui chiedevo un pubblico confronto su questo
argomento; mi è spiaciuto che questa lettera non abbia avuto se non
una risposta orale e non abbia avuto neanche la possibilità di
essere considerata dal Sindaco del Comune di Valtournenche, al
quale pure l'avevo inviata. Questa è una scortesia che credo di non
meritare, ma qui ci sono certi sindaci che credono di essere i
primi della classe. Non faccio il caso di Valtournenche, dirò poi
nella stessa seduta di oggi a chi mi riferisco.
Ho intuito che questa mozione farà una brutta fine, e non sarà
la mia la sola iniziativa che oggi avrà un esito non certo
positivo. Essendo questo il primo argomento all'ordine del giorno,
se il buon giorno si vede dal mattino, per oggi per il sottoscritto
sarà una giornata nera. Certo è che se la Giunta regionale non
riterrà opportuno (dovrà poi motivarlo il perchè) accettare la mia
mozione, siccome la legge me ne dà la facoltà, presenterò comunque
un disegno di legge per indire il referendum: uno strumento di
democrazia diretta come il referendum non può che trovare d'accordo
tutti. Pertanto, su questo argomento, se oggi lo si vuole liquidare
dicendo che è una cosa preelettorale, preannuncio che dovremo
ritornarci prima della scadenza di questa legislatura.
Si dà atto che alle ore 10,26 assume la Presidenza il Vice
Presidente DOLCHI.
PRESIDENTE:
È aperta la discussione generale sulla
mozione. Ha chiesto di parlare il Consigliere Baldassarre, ne ha
facoltà.
BALDASSARRE (P.S.D.I.) -
Non era nelle mie intenzioni
prendere la parola su questa mozione, però ritengo necessario un
breve intervento.
Condivido interamente la mozione; ritengo che quanto richiesto
nella delibera sia un atto democratico e, quindi, non una
situazione strumentale, ma quello che più mi ha colpito, leggendo
anche alcune notizie stampa, è un certo spirito che mi ha fatto
ricordare il tempo dei vassalli, i padroni del castello.
Abbiamo scoperto che c'è una casta a Valtournenche che decide
per gli altri; la casta si è riunita e fra questi c'era un
Consigliere regionale, il Consigliere Maquignaz, che forse avrebbe
fatto bene a spiegare il perchè della sua presenza, che è
preoccupante.
Un Consigliere regionale porta avanti delle iniziative, ma qui
si cerca di bloccarle, solo perchè la casta ha deciso che il popolo
non deve essere ascoltato. Quindi, non ci si preoccupa della legge
regionale esistente sulla eventualità del referendum consultivo e
ci si arroga questo diritto di decidere per gli altri. Questo è un
fatto gravissimo ed è ancora più grave quando a queste riunioni
partecipa un Consigliere regionale, e tutti insieme disapprovano
l'iniziativa. Ma siamo noi che dovremmo disapprovare e condannare
l'iniziativa di questa casta, che non si preoccupa di consultare la
gente, ma decide sulla propria pelle. E decide in un modo
antidemocratico, preoccupante, perchè, se l'arroganza viene
trasportata in periferia, vuol dire che viviamo in un clima
pericoloso.
Siamo d'accordo su questa iniziativa del Consigliere Torrione,
perchè chiede solo di indire un referendum previsto da una legge;
lasciamo che la gente decida, lasciamo che siano gli altri a
decidere, e non siano i più ricchi (fra virgolette) della zona a
decidere.
Non condividiamo questi atteggiamenti ed ecco perchè li
condanniamo. Non siamo d'accordo sulle notizie della stampa; si è
dato risalto al provvedimento perchè era opportuno farlo.
Il fatto di approvare questa mozione sarebbe quasi superfluo;
qui si esprime un concetto generale, si chiede alla Giunta di
indire un referendum per sentire cosa la gente di Cervinia, di
Valtournenche ne pensa. Siamo contro i padroni del castello,
vogliamo sentire cosa ne pensa la base: accetteremo qualsiasi
risultato della base, ma non possiamo accettare la soluzione che
viene data da questi "padroni del vapore" che si riuniscono (mi
pare) in qualche albergo, per decidere fra un bicchiere e l'altro
alle spalle degli altri.
Voteremo con piacere questa mozione; la voteremo perchè siamo
convinti della necessità che Cervinia faccia comune a sè per i
motivi che ha detto il Consigliere Torrione poco fa, per creare una
struttura più agile, per evitare anche che si espropri il Consiglio
regionale, o la Giunta, delle proprie competenze.
PRESIDENTE:
Ha chiesto di parlare il Consigliere De
Grandis, ne ha facoltà.
DE GRANDIS (P.R.I.) -
Il Consigliere Torrione, stamani,
illustrando la mozione, ha esordito dicendo che si tratta di un
argomento delicato, che va affrontato con cautela e con prudenza.
Condivido pienamente questa affermazione del Consigliere Torrione,
però devo anche dire che, siccome lui crede nelle cose che fa,
fatalmente ci mette poi dentro tutta la passione di cui è
capace.
Farò due ordini di considerazioni: una di metodo e una politica.
Quella di metodo è che sono anch'io convinto che, in linea di
principio, in linea generale, dovremmo favorire l'accorpamento dei
comuni e non l'ulteriore proliferazione degli stessi; questo
tenendo ampiamente conto delle particolarità della nostra Regione,
della sua conformazione geografica, delle distanze, delle diverse
altitudini, delle diverse esigenze dei singoli paesi, però senza
dimenticarci di quali e quante difficoltà i nostri piccoli comuni
soffrono quando si devono organizzare e quante volte non hanno a
disposizione nemmeno il segretario comunale. Ci sono i famosi
segretari comunali "a scavalco," a part-time, con quanto disdoro,
per quella che è una buona amministrazione, è facile
comprendere.
Così come constatiamo tutti i giorni quante volte la Regione
deve sostituirsi al comune per la realizzazione di opere, proprio
perchè l'amministrazione comunale, per le sue ridotte dimensioni,
per le sue scarse capacità economiche, non è in grado di affrontare
questi problemi.
Stando così le cose, credo che l'iniziativa per la nascita di un
nuovo comune debba fatalmente partire da una iniziativa della
popolazione interessata; credo che si debba evitare, pur essendo
legittimo, l'intervento di uno o di più consiglieri regionali in
questo settore, così come ha fatto il Consigliere Torrione.
Sulla legittimità non c'è ombra di dubbio, è sulla opportunità
che invece sono perplesso. È pur vero che Breuil ha il doppio di
alberghi di Valtournenche (il rapporto è di due a uno); è
altrettanto vero che il rapporto della popolazione è contrario; è
altrettanto vero che, per fare un solo esempio, Champoluc (frazione
di Ayas) ha un rapporto di alberghi con Magnéaz (sede del capoluogo
comunale) di 8 a 1, e lo stesso la popolazione, ragione per cui,
facilmente, iniziative di questo genere, assunte a livello
regionale, anzichè nascere da una spontanea richiesta della
popolazione, potrebbero far nascere tutta una serie di esigenze, di
desideri, di formazioni di nuovi comuni.
Ci sarebbe anche l'esempio di Saint-Rhémy-Bosses, che è
abbastanza interessante. Il Comune di Saint-Rhémy era un grosso
comune in tempi andati, quando ancora esistevano i soldati delle
nevi; oggi è ridotto ad una popolazione di 10-12 abitanti stabili,
eppure è rimasto Comune Saint-Rhémy, e Bosses, che è una frazione
che si è invece sviluppata, che costituisce il vero centro
dell'attività di quella zona, rimane con il nome di Saint-Rhémy, e
non Saint-Rhémy-Bosses, come un tempo.
Qual è il problema vero? Il problema è, secondo me, che Breuil
avrebbe bisogno in maniera più immediata di tutta una serie di
servizi che si trovano a 8-9 Km di distanza. Mi chiedo allora: con
i mezzi moderni, con la meccanizzazione moderna, è così difficile
fornire il Breuil di tutta una serie di servizi che servono a
quella località in modo particolare, senza dover scendere ogni
volta a Valtournenche? Credo sia abbastanza semplice, meno costoso,
e impedisce ad una comunità, che per dimensioni è fra le più
interessanti realtà comunali della nostra Regione, di smembrarsi,
di ridiventare anch'essa due piccoli comuni, con difficoltà
operative, con un aggravio ulteriore di spese, perchè costruire un
comune costa miliardi, mantenerlo costa centinaia di milioni.
Un numero di miliardi di questo genere non può essere utilizzato
in modo migliore a favore della località del Breuil, creando
strutture necessarie a quel turismo e dando loro la possibilità di
accedere a certi servizi del Comune attraverso una delegazione,
così come esistono nelle grandi metropoli?
Oggi, con il computer, è facilissimo, con una sola persona
addetta, avere sul luogo, in tempo reale, tutta una serie di
servizi e di documentazioni che servono a quel tipo di
popolazione.
Credo che questa sia la strada da seguire, anche perchè la
situazione è estremamente delicata. D'altra parte, se il Breuil
lamenta di non avere sufficiente rappresentanza (per il proprio
peso economico) nel Comune di Valtournenche, è altresì vero che
deve tener conto che gli interessi del Breuil non possono essere
chiusi, egoisticamente, nel villaggio del Breuil, ma devono
rifluire su tutta la popolazione di Valtournenche, altrimenti
incoraggiamo una forma di egoismo nei vari settori ove si
sviluppano queste attività; una sorta di chiusura, di isolamento
dorato, per chi ha possibilità di stare meglio degli altri.
Questo credo lo si debba assolutamente evitare; ci vuole una
solidarietà fra tutta la popolazione del Comune, che veda i
benefici del turismo, che meglio vengono utilizzati in una
determinata Regione per le sue caratteristiche ambientali,
paesaggistiche, ripercuotersi sull'intero Comune e non vadano a
favore esclusivamente di una comunità più ridotta.
Queste sono le motivazioni secondo e quali ritengo di dovermi
astenere sulla mozione.
Si dà atto che dalle ore 10,39 riassume la Presidenza il
Presidente Bondaz.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.) -
La mozione del Consigliere Torrione,
sulla costituzione di un comune a Cervinia, ha sorpreso un po'
tutti, perchè l'iniziativa non è scaturita dalla volontà della
collettività residente in quella località.
Queste richieste sono sempre precedute da assemblee generali di
zona, vengono raccolte firme, petizioni: almeno negli ultimi tempi,
da parte della popolazione di Cervinia, tutto questo non è
avvenuto. Non dico che a Cervinia non abbiano parlato di autonomia
amministrativa, come avviene da ogni parte, perchè in molte zone è
avvertita la necessità di una propria autonomia amministrativa, e
spesso si sente dire che vorrebbero costituirsi comune.
La mozione presentata dal Consigliere Torrione è una sorpresa,
perchè in quest'aula, come a livello di Commissione, abbiamo sempre
sentito parlare di creare le condizioni per unificare i servizi.
L'ultima discussione è avvenuta in occasione dell'approvazione
della legge sulle comunità montane. Si è parlato di unificare i
servizi, di decentrare compiti e poteri, proprio alla luce anche
della polverizzazione esistente nelle autonomie locali della nostra
Regione.
Per quanto ci riguarda, abbiamo sentito i nostri rappresentanti,
gli operatori turistici in luogo; abbiamo capito che c'è un
retaggio storico che lega Valtournenche a Cervinia, che non si può
ignorare, pena l'impoverimento di Cervinia e della stessa
Valtournenche. Il problema, per noi, esiste per Cervinia nella
misura in cui a questa località non si danno quei servizi di cui ha
necessità a popolazione. Forse, l'Amministrazione comunale di
Valtournenche ha mancato nel non concedere a Cervinia quei servizi
che le erano necessari, quegli interventi che dovevano essere
fatti, e questa carenza in qualcuno ha fatto sorgere la volontà di
parlare di autonomia amministrativa a Cervinia.
Non si può dire nemmeno che Cervinia non sia rappresentata nel
Consiglio comunale di Valtournenche: su 15 Consiglieri, 9
rappresentano i 1200 abitanti di Valtournenche e 6 gli 800 abitanti
di Cervinia; e, con sei rappresentanti, un ruolo lo si può
svolgere, per portare avanti un discorso di decentramento di
servizi da Valtournenche a Cervinia, per poter affrontare tutte
quelle opere che Cervinia oggi richiede dal Comune, come le
richiede alla Regione per un maggior sviluppo turistico.
Fatte queste precisazioni, riteniamo di adeguarci a quella che
sarà la volontà anche della popolazione della zona, come del Comune
di Valtournenche. Prendiamo atto che il Consiglio comunale deciderà
di nominare una commissione di lavoro per esaminare le possibilità
esistenti; valuteremo quello che la Commissione elaborerà e
attenderemo il parere del Comune di Valtournenche per decidere in
merito.
Si dà atto che dalle ore 10,45 assume la Presidenza il Vice
Presidente Dolchi.
PRESIDENTE:
Ha chiesto di parare il Consigliere Aloisi,
ne ha facoltà.
ALOISI (M.S.I.) -
Ricordo che il Consigliere Torrione ha
terminato il suo intervento con una frase, "se il buon giorno si
vede dal mattino ...", riferendosi al risultato che potrà avere
questa mozione: aggiungerei che oggi per il Consigliere Torrione è
una giornata che in latino si direbbe "dies nigro signanda lapillo"
(un giorno da segnarsi con pietra nera).
Entriamo nel merito di questa mozione. Certamente andrò contro
corrente, perché la Valle d'Aosta è una piccolissima Regione che
oggi si ritrova con ben 80 comuni. Se pensiamo ai vari comuni, che
ci sono nella Valle, di 60-70-80 abitanti, dobbiamo chiederci se è
concepibile una situazione di tal genere; a fronte di questa
situazione, bisognerebbe andare in direzione contraria, cioè
ridurre il numero dei Comuni. Di questo passo, come qualcuno ha
citato prima, se la frazione di Porossan vuole contare di più,
chiederà anch'essa di diventare comune, e così altre piccole
comunità. Per cui, mi sembra che il discorso non stia in piedi.
Non siamo per un allargamento di comuni, ma siamo per una loro
riduzione o, perlomeno, per mantenere lo "status quo", anche se mi
rendo conto che la situazione di Cervinia è una situazione
particolare.
Nella forma, la richiesta del Consigliere Torrione è
accettabile: si chiede soltanto che venga istituito un referendum,
come è previsto dalla legge regionale n. 16 del 7.5.1975; ed è
questo l'unico motivo che fa si che, a nome del Movimento Sociale,
mi astenga su questa mozione, altrimenti avremmo votato contro,
perchè il principio che si verrebbe ad affermare è
inaccettabile.
PRESIDENTE:
Ha chiesto di parlare il Consigliere
Maquignaz, ne ha facoltà.
MAQUIGNAZ (A.D.P.) -
La mozione presentata dal
Consigliere Torrione ha messo a fuoco un problema di cui si discute
da anni e, se da una parte ha il pregio di porre il problema senza
mezzi termini, d'altra parte ha creato una situazione di imbarazzo
e di disagio, innanzitutto nel Consiglio comunale di Valtournenche,
che non era informato della iniziativa, e da parte, soprattutto,
della popolazione di Valtournenche, che si è sentita scavalcata da
una iniziativa politica improvvisa e non mediata da un lavoro di
preparazione su questo argomento.
Al di là delle polemiche, il problema è stato posto e lo
vogliamo affrontare seriamente, senza demagogia. Per questi motivi,
ci siamo permessi di organizzare una riunione al Breuil, che
sicuramente non è stata una riunione di notabili. Pensavo di non
meritare, da parte dei colleghi, questa cattiveria.
Alla riunione hanno partecipato i rappresentanti delle
organizzazioni sociali e di categoria, quindi gli albergatori, i
commercianti, i rappresentanti della scuola di sci della
polisportiva; hanno partecipato i Consiglieri comunali di
maggioranza e di minoranza del Breuil, che sono, come giustamente
ha ricordato il Consigliere Beneforti, 6 su 15, e che, tenendo
conto del rapporto fra la popolazione presente a Valtournenche e al
Breuil, rappresentano adeguatamente la frazione di Breuil-Cervinia.
Hanno partecipato ancora a questa riunione il Sindaco di
Valtournenche e la Giunta comunale, gli ex sindaci numerosi
residenti che intendevano esprimere la propria opinione
sull'argomento.
È stata una riunione abbastanza ampia, che ha registrato un
dibattito molto sereno, privo di polemiche e di buon livello,
rivelando, quindi, una grande maturità, attenzione e prudenza da
parte degli intervenuti.
Dalla riunione sono emerse alcune riflessioni che voglio
esternare al Consiglio regionale. Innanzitutto è emersa la
preoccupazione, da parte del Sindaco e degli ex sindaci, di creare
una frattura culturale e sociale fra la popolazione residente al
Breuil e quella residente a Valtournenche. È emersa, è vero, da
parte della popolazione del Breuil, la simpatia nei confronti della
costituzione di un comune autonomo, in cui identificare, per così
dire, la propria unità spirituale e per vedere realizzata una
esigenza di maggiore autonomia amministrativa.
Quello che è importante capire è che gli abitanti di Breuil sono
disponibili ad accettare la costituzione di un comune al Breuil, a
condizione che questo discorso vada a favore degli interessi
dell'intera comunità di Valtournenche: si valuta la possibilità di
avere due entità amministrative per garantire maggiori servizi a
tutta la popolazione. Quindi, non una posizione di scontro, di
rottura di unità culturale, ma la volontà di affrontare il problema
in modo serio ed adeguato, problema che dovrà essere affrontato
prima dal Consiglio comunale di Valtournenche, che rappresenta in
modo legittimo le esigenze di tutta la popolazione.
È emersa, infine da parte di tutti, prima di ogni decisione
definitiva, l'esigenza di costituire una commissione nominata dal
Consiglio comunale, possibilmente con la collaborazione della
Regione, che elabori uno studio con l'ausilio di esperti, in cui
vengono evidenziati i pro e i contro che possono derivare dalla
costituzione di un nuovo comune.
Evidentemente, è stato anche espresso un parere negativo alla
realizzazione di un referendum in questo momento, perchè viene
ritenuto inopportuno, troppo rischioso: non possiamo dimenticare
che la frazione di Mestre, del Comune di Venezia, scegliendo la
strada del referendum e non avendo prima creato un clima di
simpatia nel Comune di Venezia, perse il referendum, nonchè la
possibilità definitiva di costituirsi in comune autonomo.
Quindi la popolazione non è contraria in assoluto a fare un
referendum a Valtournenche; ritiene che in questo momento
l'iniziativa sia quanto meno inopportuna.
Si è evidenziato, infine da parte di tutta la popolazione, la
volontà - e questo è fondamentale, Consigliere Torrione, perché
dichiara un clima di simpatia nell'ambito della popolazione di
Valtournenche, del Consiglio comunale di Valtournenche - di creare
un clima di simpatia nell'ambito delle forze politiche presenti in
questo Consiglio regionale, che al momento opportuno dovranno
esprimere il loro parere definitivo.
Per concludere, desidero ricordare infine che al Breuil, in
questi ultimi trenta anni, ai piedi del Cervino, si è costituita
una comunità storicamente nuova, formata da valdostani di antica
origine e da quelli di recente adozione, che in quella terra hanno
riposto le proprie energie umane, spirituali ed economiche e che
costituiscono "l'humus culturale" di Breuil-Cervinia. Su questo
"humus" si fonda lo sviluppo del paese e delle nuove generazioni, a
cui certamente vogliamo lasciare non soltanto una stazione
turistica organizzata e moderna, ma una filosofia di comportamento
fondata sulla unità, sul rispetto, sulla tolleranza, sulla
solidarietà umana e sociale.
In questo senso, si può ipotizzare la costituzione di un comune
autonomo, che potrebbe sancire la unità spirituale del paese e
rispondere alle esigenze di maggiore autonomia amministrativa.
Riteniamo che il problema vada affrontato attentamente, non
escludendo però, come alcuni hanno fatto in questo Consiglio,
alcuna possibilità, ivi compresa quella di costituire una struttura
amministrativa decentrata, che possa risolvere quei problemi che in
questo momento sembrano non essere risolti dall'attuale struttura
amministrativa.
Per concludere nella sostanza esistono due possibilità, da
valutare con attenzione, e voglio chiarire che non intendiamo
liquidare la mozione presentata dal Consigliere Torrione facendo il
gioco della maggioranza e della opposizione; prendiamo atto che il
problema è stato sollevato, ma riceviamo che sarebbe in questo
momento inopportuno indire un referendum a Valtournenche.
Riteniamo, invece, che si debba fare uno studio articolato, che
possa indicarci i vantaggi per la popolazione nell'eventualità che
si costituisca un nuovo comune e che ci dica se l'eventuale
costituzione di una struttura amministrativa decentrata del Comune
possa risolvere in modo definitivo il problema.
Affrontiamo molto serenamente questa mozione; logicamente, non
la possiamo votare per le ragioni ora esposte. Siamo invece
favorevoli all'elaborazione di uno studio articolato, che potrebbe
essere realizzato dal Comune di Valtournenche in collaborazione con
la Giunta regionale.
PRESIDENTE:
Ha chiesto di parlare il Consigliere Tonino,
ne ha facoltà.
TONINO (P.C.I.) -
Crediamo che un problema di questa
natura non possa essere affrontato con lo schematismo secondo cui i
comuni sono troppi, che bisogna accorparli e ridurli, oppure
esasperando le richieste, dell'altro lato, di autonomia
amministrativa di realtà subcomunali.
Viviamo in una Regione in cui esiste una certa polverizzazione
di comuni, che alcuni hanno anche messo in discussione; tuttavia,
il livello amministrativo dei nostri comuni si è storicamente
consolidato in questa Regione, che ha molti aspetti positivi che
riguardano il rapporto fra l'amministrato e l'amministratore, la
qualità dei servizi nelle località più disagiate della nostra
Regione.
Questi comuni riescono o meno ad assolvere ai compiti che in
questi ultimi anni, in particolare, sono stati loro assegnati? A
questo interrogativo, la risposta "abroghiamo i comuni, accorpiamo
i comuni" è una risposta semplicistica: i comuni possono far fronte
alle nuove competenze, possono far fronte anche a nuove competenze
loro delegate dalla Regione, attraverso forme organizzative diverse
come il consorzio fra i comuni, le comunità montane, assegnando a
queste ultime un ruolo, una importanza che finora è stata negata a
questo ente intermedio.
Ripeto l'interrogativo: "Possiamo qui discutere di questo
argomento, partendo da quei presupposti?". A mio avviso a risposta
è negativa. Dovremmo qui valutare, sul piano dell'efficacia
funzionale e amministrativa e sul piano delle condizioni storiche
che si sono create in quella realtà, se è opportuno costituire un
nuovo comune o se, invece, il problema può essere risolto con una
serie di misure di carattere di decentramento amministrativo
nell'ambito del Comune di Valtournenche.
Qui manifestiamo, riprendendo un discorso che ha proposto il
Consigliere Maquignaz, l'esigenza di approfondire questo aspetto, e
cioè in che modo affrontiamo questa duplice esigenza: una richiesta
che comunque è venuta, da una parte dalla popolazione del Breuil,
di sentirsi comune e, quindi di autonomia di carattere
amministrativo; la necessità, come molti hanno sottolineato,
dell'efficienza dei servizi amministrativi al Breuil.
Appoggiamo la proposta di affrontare il problema più in
dettaglio, di studiarlo, perchè su quella base è anche giusto
andare al referendum. Non dobbiamo aver paura di questo strumento.
D'altronde, c'è una richiesta, che viene da una parte della
popolazione di quel Comune, non importa se è o meno una richiesta
del Comune in quanto tale, e che dobbiamo considerare.
C'è una legge che, attuando una norma dello Statuto, prevede il
referendum consultivo; qualcuno deve dimostrare perchè dovremmo
opporci ad un referendum su un tema di questa natura. Semmai, il
problema è di far svolgere il referendum consultivo non su
contrapposizioni di tipo campanilistico, non su situazioni di tipo
emotivo, ma sulla base di alcune valutazioni oggettive che prima ho
cercato di accennare.
Per quanto ci riguarda, siamo d'accordo sullo spirito di questa
mozione e siamo disposti a votarla, tuttavia, se il Consiglio
regionale decidesse di soprassedere e di valutare serenamente tutte
le implicazioni di una scelta di questo tipo, perchè queste siano
sottoposte al parere della popolazione di Breuil e Valtournenche,
saremmo d'accordo su questa seconda soluzione, che, anzi, in questa
fase sarebbe la più ragionevole.
PRESIDENTE:
Ha chiesto di parlare il Consigliere
Stévenin, ne ha facoltà.
STEVENIN (U.V.) -
Quand, en 1952, a été créée la Commune
de Gaby, il y avait là des raisons ethno-linguistiques qui étaient
à la base de la réaction de cette Commune: Gaby, avec son patois
franco-provençal, d'un côté, de l'autre, Issime, avec son patois
d'origine allemande. Il y avait, donc, des motivations historiques,
culturelles, qui étaient à la base de cette décision de créer la
Commune de Gaby.
Par contre, quelles sont les motivations qui sont à la base de
la création d'une éventuelle Commune de Breuil-Cervinia? Les
motivations dont nous ont parlé soit M. Torrione, d'un côté, soit
M. Maquignaz, ne nous éliminent pas tous les doutes et toutes les
perplexités que nous avons à cet égard. Le problème du décentrement
est un problème réel, les problèmes des services sont des problèmes
réels, mais il y a la possibilité de trouver une solution
différente, qui peut aller au delà de la création d'une nouvelle
commune.
De risques, par contre, il
y
en a; parmi ces risques il y
a celui d'engendrer de nouvelles requêtes de la part d'autres
communautés, par exemple Ayas-Champoluc, Porossan, Saint-Martin de
Corléans (qui a à peu près 8000 habitants), etc..
Tout de même, nous sommes de l'avis que c'est un problème à
étudier, qui regarde les habitants de la Commune intéressée.
PRESIDENTE:
Trattandosi di mozione, chiude la discussione
generale, oltre ai rappresentanti del Governo regionale, il
presentatore della mozione.
Ha chiesto di parlare il Consigliere Torrione, ne ha
facoltà.
TORRIONE (P.S.I.) -
Ho ascoltato con estrema attenzione
le varie argomentazioni dei colleghi Consiglieri e devo anzitutto
complimentarmi per il tono pacato con cui si è affrontato questo
argomento, ben diverso da alcune prese di posizioni che si sono
verificate nel momento in cui ho presentato la mia mozione e che
hanno formato oggetto di alcuni articoli riportati dalla stampa,
sia locale che nazionale.
Voglio solo fare una considerazione: credo che oggi sia
aleggiato su questo Consiglio regionale lo spirito di "buon'anima
Benito", perchè si è parlato di accorpamento di comuni,
ricordandoci un periodo poco felice per la nostra Regione, in cui
con un colpo di bacchetta magica qualcuno decise di accorpare,
perchè i 74 comuni erano troppi.
Senza voler dare ragione ad una tesi di questo tipo, credo che
il problema delle comunità minori in Valle d'Aosta esista, ed è
emerso in tutta la sua drammaticità nel momento in cui abbiamo
discusso delle comunità montane. Si è notato come questo problema,
in generale, travagli questa collettività: da una parte, 74 comuni
che a volte hanno difficoltà ad esprimere a loro autonomia;
dall'altra, l'esigenza di accorparsi per rendere funzionalità anche
ad una realtà socio-economica che è profondamente mutata.
Allora mi chiedo - e mi riferisco al Consigliere Beneforti, che
ha citato la discussione sulle comunità montane - quando abbiamo
approvato quella legge, ci siamo preoccupati di andare ad
interpellare le singole comunità, se volevano essere accorpate ad
una comunità montana piuttosto che all'altra? Ci siamo arrogati il
diritto, facendo un atto di presunzione che già denunciai in quella
sede, di stabilire che Saint-Nicolas doveva stare insieme a Cogne,
e nessuno qui ha protestato. Il comune capoluogo della Regione è
stato accorpato nella IV comunità: non mi risulta che il Consiglio
comunale di Aosta si sia pronunciato in questo senso.
Allora dobbiamo, giustamente, avere dei riguardi estremi nei
confronti degli enti territoriali minori; questo atteggiamento,
come Consiglio regionale, lo dobbiamo avere in qualsiasi momento,
perchè credo sia addirittura doveroso. In quella occasione non
siamo stati così rispettosi della volontà dei cittadini, che viene
filtrata attraverso l'espressione delle entità territoriali
minori.
Voglio tornare sull'argomento specifico dell'istituto del
referendum. Questo strumento è uno strumento, seppur consultivo, di
democrazia diretta e non dobbiamo mediare niente, perchè è la gente
che si deve pronunciare. Sono stati indetti due referendum a
livello nazionale e c'è stata addirittura una crisi di governo,
perchè qualcuno voleva arrogarsi il diritto di decidere al posto
della gente. Qui ci riempiamo spesso la bocca della "gente", poi,
quando una legge regionale, votata da questo Consiglio, in
attuazione dell'art. n. 42 del nostro Statuto, ci fornisce questo
strumento, dobbiamo dire che la gente va consultata attraverso una
ulteriore mediazione, che è quella di una Commissione, e
(consentitemi la battuta) non c'è niente di peggiore, per affossare
un problema, che nominare una Commissione. Non condivido il
discorso del retaggio storico che ha citato il Consigliere
Beneforti, quale legame fra Cervinia e Valtournenche. Questo
retaggio storico non esiste, in quanto Cervinia è nata da un atto
di speculazione (fra virgolette per non dire altro) in un
determinato periodo, e di questa situazione storica ha portato le
conseguenze sul piano strettamente urbanistico, tanto che,
purtroppo, è una delle località più deturpate della nostra Regione,
proprio perchè hanno deciso altri al posto di coloro che abitavano
a Cervinia. Surrettiziamente è stata creata Cervinia, come pure
Sestrière; d'altronde, faceva parte di quella cultura, di quel
periodo che è il periodo fascista. Prima che fossero create queste
due località non esistevano che due alpeggi, di proprietà di
famiglie di Valtournenche, quindi, di grossi legami fra queste due
entità non ce ne sono, mentre ben diversa è la situazione di altri
comuni della Valle, dove l'insediamento umano, l'antropizzazione
(per usare una parola di moda), della zona è avvenuto per
stratificazioni storiche, culturali e sociali.
Si tratta, a mio avviso, di affrontare il problema, non in
termini esasperati, ma questo è compito delle forze politiche
presenti in questo Consiglio; si deve far precedere il referendum
da una sorta di propaganda elettorale, dove ognuno di noi va a
spiegare le proprie ragioni alla gente, ma soprattutto, a sentire
le ragioni della gente.
confutato, sebbene sia del posto e conosca la realtà, secondo
cui non ci sarebbero state delle sollecitazioni in questo senso:
non è vero che sollecitazioni non ci sono state, è un falso
storico, perchè ho qui una petizione di dieci anni fa, sottoscritta
da un notaio e firmata da tutti i capifamiglia di Breuil-Cervinia.
Questo significa che è stato disattento, il Consiglio regionale di
allora, a non prendere in considerazione questo problema, ma non
che non esista; ha fatto comodo per tanti anni far finta che questo
problema non esistesse.
Non credo che costi miliardi, come diceva il Consigliere De
Grandis, l'istituzione di un nuovo comune; in effetti, a Cervinia
la dotazione cosiddetta dei servizi, dalla scuola ala caserma dei
carabinieri, all'ufficio turistico, è già presente, ed è una delle
ragioni che fanno dire agli abitanti di Cervinia che, ormai,
esistendo queste condizioni, sono una entità a sè stante.
Mi ha fatto piacere che, con calma e ponderazione, il
Consigliere Maquignaz abbia sottolineato un elemento che avevo
affrontato nel mio primo intervento e che è quello culturale. Cosa
sono gli elementi costitutivi di un ente territoriale? Sono: il
territorio, la cosiddetta potestà di imperio, cioè la possibilità
di esercitare su quel territorio una determinata volontà, e il
sentirsi comunità. Cervinia, nel tempo, si è data questa identità
culturale, che meglio di me ha sottolineato il Consigliere
Maquignaz: esiste unità spirituale fra gli abitanti di Cervinia che
accomuna popolazione più anziana e popolazione più giovane, e da
questa più giovane è ancor più avvertita.
Questo è un dato di cui dobbiamo tener conto nel momento in cui
affrontiamo l'istituto del referendum, con pacatezza, con
ponderazione, senza voler dividere ciò che a volte è difficile
dividere. Ma se è colpevole questo atteggiamento di essere
superficiali, è altrettanto colpevole l'atteggiamento di chi non
vuol prendere atto di una realtà che esiste e che va
considerata.
Mi permetto di confutare il discorso per cui a Cervinia sia
necessario decentrare solo dei servizi; può anche essere una
impostazione corretta, però quello che rivendicano a Cervinia è
l'autonomia di voler decidere per conto loro ed è una facoltà che
non possiamo loro negare, se siamo rispettosi della volontà della
gente. Essi vogliono gestirsi il loro futuro come entità, perché lo
sono divenuti, se non lo erano, attraverso una operazione culturale
di cui dobbiamo tener conto, ed è quella della assimilazione, in un
ambito territoriale di un certo tipo di popolazione immigrata con
la popolazione del luogo. Tutti gli abitanti, dopo trent'anni,
parlano lo stesso linguaggio; non si sente più la differenza, che
esiste magari in altre località, e gli stessi abitanti di
Valtournenche che si sono sistemati a Cervinia, ormai si sentono
abitanti di Cervinia. Perchè queste cose non volerle andare a
valutare insieme alla gente, attraverso uno strumento che ci siamo
dati come Consiglio regionale?
Non volevo gestire il problema in prima persona, perchè mi
rendevo conto della sua ricchezza di sfaccettature e di
implicazioni; volevo che la Giunta regionale, con l'autorità che
ha, potesse gestire questo referendum nel miglior modo possibile,
in modo da sentire la vocazione (fra virgolette) sia di
Valtournenche che di Cervinia. In questo senso credo sia
giustificato lo strumento che si è dato liberamente il Consiglio
regionale attraverso una sua legge. Una volta sentita la gente, che
dà un parere esclusivamente consultivo, perchè il Consiglio
regionale, con un atto di arroganza, potrebbe decidere diversamente
- anche se la riterrei cosa improbabile - mi sembra che sia
riduttivo considerare questo caso come un precedente, come una
possibilità di innescare una reazione a catena.
Per essere stato Amministratore del Comune di Aosta, so che
Porossan ha delle vocazioni di questo tipo, anche se le ragioni
storiche sono ben diverse da quelle di Cervinia o da quelle di
Gaby. Non mi stupirei neanche che Saint-Martin de Corléans volesse
fare comune a sè stante; ognuno poi si assume la responsabilità di
certe affermazioni. Credo che sarebbe molto difficile fare il
sindaco di Saint-Martin de Corléans, in contrapposizione a quello
della città, anche se storicamente la città di Aosta ha avuto due
sindaci.
Ho cercato di illustrare la mozione alla luce di alcune
considerazioni che, come forza politica, abbiamo fatto da tempo e
che abbiamo ritenuto opportuno esplicitare attraverso una mozione.
Se questa mozione non avrà un esito favorevole, su questo argomento
ritorneremo con la stessa pacatezza con cui l'abbiamo affrontato
nella seduta odierna.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
Les interventions des différents
Conseillers ont mis l'accent sur le problème concernant la
possibilité d'instituer une nouvelle commune à l'intérieur de celle
de Valtournenche.
Le fait qu'il y ait eu, il y
a une dizaine d'années, une
requête qui n'avait obtenu de réponse, ne signifie pas oublier que
le problème peut être posé de la façon présentée par M. Torrione.
Tout de même, les conséquences d'une nouvelle commune, les
retombées sur a population dans son ensemble, ainsi que sur
l'Administration régionale, ce sont des aspects à examiner.
Ici on a fait des évaluations au point de vue historique, on a
parlé des liaisons entre Breuil et Valtournenche et là on doit
reconnaître que les liaisons existaient, mais étaient à reconduire
au fait que Breuil a une dimension trop petite. S'il n'y avait pas
cette construction massive, aujourd'hui on n'était pas là à
discuter du problème d'une nouvelle commune.
Le problème existe, il y a une exigence qui est la conséquence
directe d'une non-intervention de planification régionale, car s'il
y
avait le courage de dire ce qui devait se passer à Breuil,
aujourd'hui on ne discuterait pas du problème de Breuil comme
commune.
Sans doute, cela nous doit faire réfléchir sur certaines
exigences que d'autres endroits posent à l'Administration
régionale; au delà des différents exemples portés ici, de Porossan,
de Saint-Martin de Corléans etc., le fait qui pourrait être plus
marquant ce serait Pila, par rapport à Aoste et Gressan. Il y a là
une initiative à soi-même, qui a des données totalement
différentes, qui n'ont rien à voir avec les possibilités de
développement: une localité avec une histoire que nous connaissons,
qui aujourd'hui existe.
Mais ce qu'il faut remarquer ce sont le conséquences du fait
qu'on n'a pas géré. A présent, il existe l'exigence d'avoir toute
une série de services. On a eu, pas plus loin d'une semaine, la
rencontre avec les administrateurs communaux et là on nous a
présenté une série de requêtes de nouvelles installations, qui
porte à une intervention financière d'à peu près une centaine de
milliards dans la zone, distribués entre Valtournenche et
Breuil.
J'ai voulu porter cet exemple pour dire que la requête a été
examinée de la part de l'Administration communale en considérant la
nécessité de donner des services soit à Breuil qu'à Valtournenche.
On n'a donc pas oublié Breuil. Les possibilités de donner une
réponse aux exigences de Breuil sont à la base du choix de dire
quelle est l'attitude à l'égard de ce problème, si la création
d'une nouvelle commune peut améliorer la situation ou bien va la
compliquer.
Face à ce problème, il y a la possibilité de créer une nouvelle
commune ou bien de prévoir une gestion d'un certain type - ce que
nous sommes en train de faire - et encore la proposition de dire:
avant d'exercer ce que la loi prévoit, de faire un référendum, il
est indispensable de savoir de quelle façon on va poser certaines
questions.
Je crois que la proposition qui a été faite, de prévoir une
étude sur es différentes questions, est une solution raisonnable,
qui ne veut pas exclure la possibilité de faire le référendum et
donc d'avoir une réponse au niveau politique, car le référendum est
l'acte préliminaire pour avoir une loi là où on décide de modifier
la réalité.
Pour ce qui nous concerne, on partage cette méthode de travail,
ce qui ne signifie pas qu'on veut exclure certaines prises de
position. Je crois que c'est correct de prévoir qu'il y
ait
une méthode sérieuse d'examiner les problèmes et, pour avoir cette
possibilité, un minimum d'étude c'est nécessaire. Ce a aussi parce
que je ne voudrais pas que le référendum, dans une petite
communauté, au lieu de résoudre le problème, puisse en créer
d'autres.
J'ai apprécié le discours que plusieurs conseillers ont fait,
que le référendum ne doit pas démarrer de l'idée de diviser la
population, autrement on ferait un mauvais service dans son
ensemble à la communauté, qui est une communauté unique. Le
discours administratif est autre chose.
Pour conclure, sur la motion on s'abstiendra et on proposera par
contre la requête d'une étude sur les problèmes qui ressortent de
la situation existante. A ce moment-là, on se présentera au Conseil
pour prendre l'initiative de consulter la population sur le futur
de la commune.
PRESIDENTE:
Pongo in votazione la mozione in oggetto:
ESITO DELLA VOTAZIONE
Presenti: 26
Votanti: 9
Favorevoli: 9
Astenuti: 17 (Aloisi, Beneforti, Bor-bey, De Grandis, Fosson,
Lanièce, Maquignaz, Marcoz, Martin, Pedrini, Perrin, Pollicini,
Ricco, Rolando, Rollandin, Tamone e Voyat)
Il Consiglio non approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK