Consiglio Regionale della Valle d'Aosta - Oggetto del Consiglio n. 10 del 27 giugno 2018 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 10 del 27 giugno 2018 - Resoconto
OBJET N° 10/XV - Continuation du débat sur le programme de
Gouvernement.
Fosson (Presidente)
- Alla presenza di 32 Consiglieri,
possiamo iniziare i lavori. Siamo ancora al punto 5 all'ordine del
giorno, in discussione generale sul programma di Governo. La parola
alla consigliera Nasso.
Nasso (M5S) -
Con naturale emozione e gratitudine mi
trovo a fare il primo intervento in quest'aula. Comincia la
quindicesima legislatura, legislatura descritta come quella del
cambiamento. Faccio fatica per ora a coglierlo questo cambiamento,
mi sembra più che altro la legislatura dei calcoli con il riporto
di uno, degli incastri, delle accozzaglie e della spartizione di
potere.
Vorrei aggiungere qualcosa a quanto detto dai colleghi Mossa e
Minelli e alcune mie considerazioni personali. Ho ascoltato, letto
e analizzato il programma di Governo che le forze di maggioranza
hanno elaborato; ho visto tante belle idee, diversi bei punti, ma
poche soluzioni e scarsa concretezza. Dopo il comunicato dei giorni
scorsi su un eventuale accorpamento dell'Assessorato
dell'istruzione e cultura - notizia che mi ha sconvolta e
preoccupata notevolmente, ma che pare sia solo un brutto ricordo -
 mi sono soffermata sul programma dell'istruzione, tematica
che mi sta particolarmente a cuore. Questo tema è stato trattato in
maniera esigua e superficiale; stessa sorte è toccata al tema della
sanità.
L'argomento sanità occupa due righe e mezzo, e due righe non è
tanto per dire, parlo davvero di due righe di un foglio A4 come
questo che ho in mano. La sanità pubblica trattata in maniera così
approssimativa e trascurata è un chiaro segnale di come questa
maggioranza non sia stata attenta o, peggio, non abbia la capacità
di comprendere, analizzare i problemi e i bisogni dei valdostani.
Figuriamoci risolverli. Avrei voluto vedere i temi protagonisti e
non la distribuzione dei pani e dei pesci. Viste le notizie delle
ultime quarantotto ore del toto assessori, toto presidenti, toto
assessorati, ribaltoni dell'ultimo minuto, tanto per non
dimenticarci della legislatura appena conclusa, immagino che vi
siate forse focalizzati su altro, una giustificazione per spiegare
questa ammucchiata - per usare il termine forte della collega Pulz
- e trovare un collante per presentarvi insieme.
Dunque voglio pensare e sperare che la superficialità con cui
avete trattato gli argomenti istruzione e sanità e l'assenza di un
riferimento alla questione povertà siano state dettate dalla fretta
e dalla furia di combinare questa risicata maggioranza.
Mi auguro tuttavia, ce lo auguriamo davvero, di vedere fatti
concreti e soluzioni attuabili.
Come sottolineava il collega Mossa, ci tengo a ripetere che noi
del Movimento 5 Stelle comunque ci impegneremo a sostenere ogni
azione volta a migliorare la qualità della vita dei valdostani che
voi - auspichiamo - proporrete.
Presidente -
La parola alla consigliera Russo.
Russo (M5S) -
Sono davvero onorata di essere presente in
questa sede istituzionale, così importante, dove si decide il
futuro dei cittadini valdostani. In questa quindicesima legislatura
il Movimento 5 Stelle entra in Consiglio con quattro portavoce;
oltre a noi, ci sono due portavoce in Comune e uno alla Camera dei
deputati, siamo in sette e, insieme, nelle diverse istituzioni
porteremo la voce dei cittadini.
Credo fermamente, ed è per questo che mi sono candidata e sono
stata eletta, che qui fuori ci sono operai, impiegati,
imprenditori, disoccupati e liberi professionisti che intendono
riprendersi i propri diritti. Per troppo tempo i partiti hanno
abusato della fiducia degli elettori, li hanno tenuti distanti e
spesso all'oscuro dei propri diritti; noi del Movimento 5 Stelle
rappresentiamo l'onda del cambiamento e siamo determinati nel
rinnovare radicalmente la gestione delle risorse pubbliche. È una
rivoluzione che intendiamo incanalare nelle istituzioni in modo
pacifico per far ripartire la nostra Valle d'Aosta nel rispetto del
nostro territorio e per non compromettere in modo definitivo il
futuro delle nuove generazioni.
Noi siamo qui per contribuire a riportare credibilità alle
istituzioni e per fare entrare i cittadini all'interno della
Regione, per far loro conoscere la politica regionale e avvicinarli
a essa. La crisi economica, sociale e culturale che stiamo vivendo
è strutturale e va affrontata con l'innovazione, con il pensiero
critico e, se necessario, anche distruggendo certezze del
passato.
Nel programma di Governo abbiamo riscontrato una debolezza nella
definizione di proposte concrete nell'ambito della sanità pubblica
e anche nell'assenza dell'importantissimo concetto di prevenzione
primaria, come definito anche dall'OMS, e uno scarso
approfondimento del tema del
welfare
, che mi è molto caro,
in quanto una società civile ha il dovere morale di garantire,
tramite la sanità, la scuola, i servizi sociali e le politiche del
lavoro, pari opportunità a tutti i cittadini. Il Movimento 5 Stelle
crede inoltre che sia fondamentale il punto 4 del vostro programma,
ossia le variazioni atte a far ripartire le micro, piccole e medie
imprese presenti sul nostro territorio, che devono essere il motore
della nostra economia locale.
Ribadisco, come già espresso dai miei colleghi, che il Movimento
5 Stelle è disponibile a sostenere tutte le azioni che riteniamo
pensate e strutturate nel bene della Valle d'Aosta e dei suoi
cittadini. In particolare da subito sosterremo l'annullamento della
quotazione in Borsa di CVA - l'acqua pubblica è anche una delle
nostre cinque stelle - e la modifica della legge elettorale, con
una direzione nella preferenza unica e nello spoglio
centralizzato.
Al di là dei singoli punti presentati nel programma, riteniamo
che nell'insieme manchi una definizione di tempi e modalità di
realizzazione delle varie azioni, mancanza che toglie credibilità e
forza all'intera proposta.
Concludo con un'osservazione. Ieri ho ascoltato gli interventi
dei Consiglieri di questa assemblea e li ho ascoltati davvero con
attenzione, anche perché era la mia prima seduta di Consiglio
regionale; l'aspetto che mi sorprende, in quanto neo-eletta, è che
ogni Consigliere - anche chi è qui da una, due o tre legislature -
ha svolto interventi come se non avesse mai partecipato alle
precedenti legislature, e invece vi ha partecipato con scelte,
positive, negative e con errori! Occorre che ce lo ricordiamo, nel
rispetto dei cittadini che hanno subito le conseguenze delle nostre
azioni politiche.
Presidente -
La parola al consigliere Bertschy.
Bertschy (UVP) -
Anche da parte mia un buon lavoro a
tutti gli eletti e a tutti i presenti in Consiglio, un benvenuto
anche a chi ha partecipato alla precedente legislatura. Credo sia
importante trovare qui all'interno la capacità di dire le cose con
molta determinazione e anche con molta durezza, come è stato fatto
in alcuni interventi, ma poi anche con la capacità di trovare quel
dialogo e quel confronto sui temi per fare veramente quello che ci
chiedono i cittadini: discutere - rispetto alle nostre idee, alle
nostre sensibilità, ai nostri progetti - con competenza sui
problemi per trovare delle soluzioni. È questo l'atteggiamento che
ha mosso l'UVP nella precedente legislatura, è questo
l'atteggiamento che credo muova chi deve fare politica; non è solo
dicendo che tutto non funziona che si risolvono i problemi, ma è
indicando le soluzioni che si possono trovare i percorsi per dare
delle risposte, anche definitive.
Com'è stato detto e, soprattutto, com'è stato ribadito dal
nostro gruppo, in alcune situazioni rivediamo la campagna
elettorale che si conclude, rivediamo anche atteggiamenti che
devono giustificare quello che non va giustificato. Bisogna dire
semplicemente che, quando si fa una scelta, quella è la scelta che
si ritiene giusta, senza poi addossare ad altri la responsabilità
di non essere sufficientemente all'altezza di poterne fare
altrettante.
Noi abbiamo fatto una scelta importante: abbiamo deciso di non
aderire a un progetto che oggi non vediamo, è stato chiaro quello
che ieri il capogruppo ha detto; ma, rispetto a un progetto che non
vediamo, non vogliamo neanche che si dica che le scelte sono
giustificabili semplicemente perché sono state fatte da qualcuno
piuttosto che da qualcun altro.
L'idea di lavorare con i partiti nazionali in Valle d'Aosta è
un'idea che nasce nei tempi e si porta storie e anche battaglie dei
movimenti autonomisti. Ricordo, per esempio, che nel 2010 e nel
2011, quando si facevano gli accordi con Berlusconi, tanti di noi
contestavano fortemente quegli accordi perché non credevamo nella
scelta di appoggiare completamente i destini di una regione ai
destini di un governo nazionale, al di là dei colori che aveva.
L'abbiamo poi fatto anche con il Governo Renzi. Non è stata una
questione di colore, perché semplicemente riteniamo che con i
partiti nazionali bisogna lavorare, collaborare, bisogna trovare
delle soluzioni, bisogna agire con molto orgoglio e con molta
dignità, ma non bisogna affidare loro i destini di una comunità e
di una regione.
Ieri, in particolare nelle parole del collega Gerandin, che è
intervenuto alla fine, ho trovato questa rassegnazione, ma anche un
addossare forti responsabilità alla Lega e al Presidente
incaricato: "cercate delle soluzioni per noi, altrimenti non siete
utili ai nostri destini". Mi è sembrato un modo un po' pesante di
affidare un progetto che parte, che nasce in una nuova legislatura,
in una situazione che voi descrivete come gravemente compromessa;
rispetto a certi temi sì, rispetto a tanti altri i valdostani sanno
ancora cosa vuol dire avere un'autonomia, sanno ancora cosa si può,
attraverso l'autonomia, ottenere e cosa si deve fare meglio per
autogovernarci e per migliorare i nostri servizi e il progetto per
il futuro. Però abdicare completamente alla nostra capacità
d'interloquire con il Governo, abdicare completamente a un progetto
nascente, abdicare alla capacità di affidare ad un rappresentante
autonomista alla guida di un Governo e continuare a collaborare con
un'alleanza politica per trovare delle soluzioni ci pare un
atteggiamento molto remissivo e che non ci aspettiamo da colleghi
che sappiamo aver fatto in quest'aula - come il collega Gerandin,
ma non solo - forti battaglie di rivendicazioni di patti, di
accordi e di scelte che non siamo stati in grado di fare fino ad
ora.
È vero, l'abbiamo detto più volte anche noi, non abbiamo una
tutela rispetto ai nostri accordi fiscali con lo Stato; nell'ultimo
periodo di legislatura abbiamo fatto anche un forte braccio di
ferro, sia pure con posizioni differenti, e abbiamo bisogno di
ridare alla nostra regione la sicurezza finanziaria per poterle
garantire un futuro.
Noi avremmo preferito - ed è questo che ci tiene lontani da
questo progetto - vedere questa battaglia fatta ancora una volta da
qualcuno che rappresenta il mondo autonomista e - ribadiamo - con
un'alleanza su questi temi. Invece avete dovuto trasformare questo
progetto in un'intesa ed è il modo un po' per fare politica di
adesso: quando non si hanno le stesse idee, si scende sul piano
dell'accordo. Avete detto bene ieri: "ai cittadini cosa interessa?
Che alla fine risolviamo i loro problemi". Giusto.
Io fino a stamattina, in qualità di Assessore, ho cercato di
risolvere i problemi come credo tutti quelli al Governo e tutti
quelli in Consiglio, ci mancherebbe che chi si fa interprete
attraverso un'elezione della risoluzione dei problemi non lo
faccia! Quindi è troppo semplicistico, secondo me, definire tutto
questo un'intesa per risolvere i problemi dei cittadini. Tutti noi
li vorremmo risolvere, ci mancherebbe ancora!
Credo che avete dovuto chiamarlo così, perché non siete
convinti. Sapete bene che avete fatto una scelta molto forte, che
vi siete portati troppo avanti rispetto a quello che era dare un
ruolo ad una forza politica che ha ottenuto un consenso, ma che
arriva per la prima volta in Consiglio e porta persone sicuramente
competenti, ma che devono fare un'esperienza e che hanno, credo,
necessità, come tutti, anche di trovare una collaborazione al di là
dei ruoli qui all'interno.
Noi saremo comunque opposizione, ma minoranza attenta e
costruttiva e annuncio già che, per quello che mi riguarda, per
quanto riguarda il mio settore, se sarà necessario, se lo riterrete
utile, come Governo e chi andrà a subentrare, sono a disposizione
per fare un passaggio di consegne corretto, perché credo che tutto
quello che dobbiamo fare lo dobbiamo fare in termini politici, ma i
cittadini non devono, soprattutto rispetto alle legislature del
passato, subire questi cambi di poltrone e di posizioni. Quindi io,
in maniera molto trasparente e rispettosa del nostro ruolo
istituzionale, sarò a disposizione per garantire, come si suol
dire, un corretto passaggio del testimone. Evidentemente sarò in
aula a difendere le scelte fatte o ipotesi di progetto
annunciate.
Devo dire che, rispetto ai temi che in questo anno da Assessore
ho avuto la possibilità di portare in aula e di discutere, ho
trovato larghe maglie, quindi credo sia una scelta di compromesso
per poter arrivare a un programma.
Non ho più visto quello che serve in campagna elettorale: i
forti annunci, le cose che si dicono a volte per convincimento e, a
volte, per convincere gli elettori. Ricordo bene un passaggio,
perché era stato oggetto anche di una discussione con la nostra
base, dove la Lega dichiarava asili nido gratuiti per le famiglie
valdostane; gli asili nido e il sistema dell'infanzia vanno, tra
contributo pubblico e famiglie, tra i 7 e gli 8 milioni di euro,
immagino bene che, prima di scriverlo in un programma di Governo,
uno ci pensi due volte. Un conto è dirlo agli elettori quando si fa
campagna elettorale, un conto è poi scriverlo su un documento così
preciso come deve essere quello della realizzazione di un
programma. E di esempi come questi ne potremmo fare. ALPE aveva
annunciato la
vignette
per i valdostani a 15 euro al mese,
oggi parliamo di una forte riduzione dei pedaggi autostradali; è
certo che dire la cifra fa fine e impegna molto in campagna
elettorale, ma fino al momento di essere eletti: quando si è qua
bisogna fare attenzione, perché poi bisogna mantenerla. Ma,
ribadisco, la campagna elettorale l'abbiamo fatta tutti, oggi nel
programma del cambiamento vediamo che poi si è molto cauti nel
definire quello che si è annunciato in maniera forte in campagna
elettorale, e ci sta. Lavoreremo, lavorerete voi e lavoreremo noi
perché sono temi, quello del pedaggio autostradale, lanciati da
tutti, abbiamo tutti progetti su questo e speriamo un bel giorno di
trovare una soluzione, però vi scontrate anche voi con quello che
oggi diventa un impegno definitivo: prendere posto là sopra e
cominciare a dare delle risposte.
È stato detto che la sanità avrà una grande importanza e io che
ho fatto un anno di esperienza e, sinceramente, è stata una grande
esperienza anche a livello umano, è stata un'esperienza molto
interessante, vi posso dire che lì sì che dagli
slogan
a
passare ai fatti ci sarà da lavorare molto, perché ci sono
tantissime cose che funzionano nella nostra sanità; il governo
della sanità è pubblico, anche rispetto all'accreditato privato,
ma, evidentemente, per mantenere la qualità dei servizi, per
riuscire a continuare a essere attrattivi, come voi dite e come
tutti noi diciamo, il lavoro da fare è enorme e non dipende solo
dalla disponibilità finanziaria e non dipende solo dalle capacità
professionali di chi opera nel settore. Però, per arrivare a
questo, bisogna anche qui smetterla di lanciare
slogan
, ma
bisogna cominciare a essere concreti e preparati sui temi.
Si parla di liste d'attesa in maniera generica e anche qui in
campagna elettorale si è detto un po' di tutto. Le liste d'attesa,
per chi sta un po' nel settore, hanno tanta differenza nella loro
definizione. Qualcuno annunciava in cento giorni la risoluzione di
tutta una serie di problemi. Il pap-test prima dei cento giorni: è
rientrato nei trenta giorni di risposta, ma semplicemente perché
prima era venuto a mancare il personale. Si lanciano i massimi
sistemi, ma ci si scontra poi con gli aspetti pratici delle
situazioni. Le liste di attesa chirurgiche che oggi sono, rispetto
agli interventi piccoli, in grande difficoltà (parlo di ernie...),
sono legate a tutta una serie di problemi, compreso il fatto che da
qualche mese sono ritornate a funzionare a pieno regime le sale
operatorie. Vi ricordate le discussioni in Commissione? E potremmo
andare oltre, perché poi, per mantenere le liste d'attesa, bisogna
anche essere capaci di concludere e di definire in maniera chiara
l'appropriatezza della richiesta di visita e anche il governo
completo del ciclo che porta alla visita e a tutto quello che ne
deriva. Quindi sono temi che, lanciati in campagna elettorale,
vanno bene, poi sul piano pratico ci si incontrerà e si troveranno
- spero - delle soluzioni. Quello che posso dire è che, per
esempio, le liste di attesa cardiologiche oggi sono sotto i dieci
giorni. Certo, quelle che servono. Anzi, da una settimana
all'altra.
Questo non per rivendicare un lavoro, ma per dire che rispetto a
certi temi avremo bisogno veramente di trovare un atteggiamento
collaborativo per dare le risposte ai cittadini, altrimenti
rimangono su un piano superficiale, che credo non interessi a
nessuno.
Quello che è mancato nella predisposizione di quel documento, e
che mi ha anche un po' stupito, è per esempio un accenno al fatto
che dovremo, in sanità, investire in maniera forte sulla
sostituzione, sull'innovazione, sull'ammodernamento delle grandi
tecnologie. Abbiamo parchi macchine che hanno più di dieci anni e
tanti più di quindici anni: c'è bisogno di forti investimenti. In
quest'ultimo periodo, noi abbiamo recuperato circa 4 milioni di
euro, che serviranno per cominciare a fare qualche investimento, ma
stiamo parlando di più di 10 milioni di euro, almeno in un
triennio. Quindi sono battaglie da fare insieme, se vogliamo dare
delle risposte, ma sono temi da affrontare assolutamente non in
maniera superficiale; rispetto a questo, sarà anche importante
capire come vorrete costruire i progetti di riforma, perché qui non
ci sono. Qui ci sono dei titoli. Il collega Chatrian ieri parlava
di tre macroaree, una di queste era l'area sociale e sanitaria, le
riforme qui non sono indicate, né i percorsi né le soluzioni. Si è
parlato di riforma del
welfare
per l'ultimo anno, noi con
quella situazione politica non abbiamo sicuramente portato avanti
la riforma del
welfare
, ma abbiamo delle idee, qui non
vediamo delle idee. Tutto il discorso sugli anziani, la grande
discussione che c'è stata - sull'azienda, ricordava il collega
Cognetta, presentiamo la legge - ci sono proposte che adesso vanno
declinate ed esprimersi su un programma di Governo che non declina
alcune grandi linee programmatiche diventa anche difficile, perché
saranno temi che divideranno. Fare un'azienda per gestire tutto il
settore degli anziani o rimanere con l'attuale situazione di
governo? Sono scelte politiche che metteranno i gruppi politici in
condizione di discutere e di portare avanti delle soluzioni.
Rispetto a questo, come vorrete fare? Magari nella replica
qualche cosa ci verrà detto. Vi chiederemo di essere chiari e -
come diceva ieri il collega Ferrero che chiedeva velocità - anche
noi chiederemo un po' di velocità rispetto a questo: non è più una
fine legislatura, è un inizio legislatura, abbiamo il tempo davanti
per lavorare, però bisogna oggi mettere in campo quell'idea, quella
progettualità e quelle azioni che ci servono poi per prendere delle
decisioni. L'elenco potrebbe andare avanti, non è in questo
contesto che dobbiamo parlare solo di sociale e di sanità.
Quello che noi vi chiediamo è di non banalizzare il lavoro fatto
fino ad ora, in tutte le aree. Ieri si parlava della grande
holding
delle società degli impianti a fune, sappiate che,
quando si è partiti per le piccole
holding
degli impianti a
fune, sui territori c'è stata grande discussione, io ero in bassa
Valle, mi ricordo la situazione di Champorcher, ma credo che a
Torgnon il collega Chatrian abbia vissuto le stesse situazioni; se
oggi si può ragionare - ed è un tema che è stato già portato nei
grandi progetti del passato - su un'unica
holding
delle
società degli impianti a fune è perché prima sono stati fatti dei
passaggi; per dire che anche le legislature precedenti sicuramente
hanno creato dei problemi per i cittadini, ma hanno anche portato
decisioni importanti per gli stessi, dalle quali oggi si può
ripartire o si può evolvere e si può ancora migliorare. Non
banalizzare, questo serve anche a non banalizzare il lavoro che
potremmo fare insieme. Ritorno ai temi, ma in questo anno abbiamo
parlato molto di percorsi per le persone con disabilità, in questi
giorni è partito il bando per la vita indipendente.
Ci sono tante azioni che possono essere utili per portare avanti
un progetto di governo, a volte in continuità a volte no, e, in
termini amministrativi, questo potrà essere utile anche a voi. Però
ci dovrà essere un approccio che non è quello del "voglio",
"posso", "comando" e del "prendere o lasciare"; sarà un approccio
che, pur non condividendo le scelte politiche fatte, ci vedrà
attenti a dare il nostro contributo nella misura in cui si sarà
capaci di creare le condizioni per lavorare insieme. Rispetto a
questo, però, noi saremo molto attenti a capire se questa
maggioranza di qui a qualche ora ci sarà o no, perché, se il
Consiglio fosse stato lunedì, probabilmente non sareste riusciti a
partire. È arrivato invece in giornata il via libera definitivo,
martedì ce l'abbiamo fatta, siamo a mercoledì, dovrebbe tenere, da
domani vedremo se questo Governo c'è.
Prima di lanciare grandi progetti e grandi riforme, bisogna
capire se c'è una solidità e se c'è soprattutto la volontà da parte
dei movimenti autonomisti di subire questa impronta forte (oggi tra
l'altro rimarcata su ogni quotidiano) che vede la Valle d'Aosta
descritta come un Governo a guida leghista, il Governo Spelgatti,
governo guidato da una forza nazionale. Un titolo nuovo che
potrebbe per qualcuno di voi essere anche il titolo giusto, per noi
continua a essere qualcosa di forzato, di esagerato rispetto alla
situazione che, ancora in termini politici, si può rendere pratica,
utile al governo dei valdostani e in Valle d'Aosta.
Quindi da un lato un buon lavoro, dall'altro state sicuri che
cercheremo di fare in fretta qualche cosa che sia utile per dare
alla Valle d'Aosta un governo più forte, più stabile e più adatto
ai problemi che dobbiamo affrontare con massima responsabilità,
tutti insieme.
Presidente -
La parola al consigliere Cognetta.
Cognetta (MOUV') -
Benvenuti nella quindicesima
legislatura. Con tutto quello che è accaduto, io sto ancora
festeggiando la fine della quattordicesima e quindi sono contento
di essere finalmente passato alla quindicesima.
Vorrei cercare di dare alcuni concetti generali che sono
sfuggiti forse ai più, penso anche ai giornalisti, perché abbiamo
parlato in quest'aula di tanti argomenti, tranne, secondo me, di
quello più importante: un mio collega ieri ha detto che da oggi, da
quando sarà votata questa Giunta, saremo commissariati; se è vero
questo, io dico che posso anche affermare che da oggi finisce una
dittatura, perché questa è stata la politica della Valle d'Aosta in
tutti questi anni. È stata una dittatura. Dimentichiamo una cosa
importante, noi dimentichiamo il fatto che sostanzialmente siamo
vissuti in una dittatura per tanti anni e questa dittatura ci ha
portati a questa situazione.
Adesso ci meravigliamo che troviamo finalmente una soluzione
diversa ai nostri problemi, come se continuare a proporre le stesse
persone per risolvere i problemi che abbiamo, fosse invece la
soluzione. È un'assurdità! Se io ho un problema creato da una
persona e metto la stessa a risolverlo, non si risolverà mai. Forse
va fatto notare che con coraggio, con determinazione, possiamo dire
con rischio politico, qualcuno si assume l'onere di trovare una
soluzione diversa e la mette in campo.
Qui possiamo parlare di tante cose, di tante mancanze: "il
programma non va bene, siete un'accozzaglia, vi dividete le
poltrone", tra l'altro sono tutte cose già sentite in passato, mi
viene quasi da ridere quando vengono dette in quest'aula perché le
ho già sentite e risentite tantissime volte e quindi, dette adesso,
è giusto, è il gioco dei ruoli, però chi ha acceso la televisione
oggi, valdostano, e non sa tutto quanto accaduto fino adesso
potrebbe anche crederci... un minimo di coerenza sugli argomenti,
per favore, altrimenti sembra davvero che siamo tutti quanti
vergini, e non lo siamo. Sto parlando da un punto di vista
politico, che sia chiaro.
Dobbiamo fare tante cose, abbiamo tantissimi problemi,
tantissime cose da risolvere e soprattutto non abbiamo fatto
proclami. Questa è una cosa davvero strana. È strano perché
potevamo fare una marea di proclami.
Io, per esempio, quando ho sentito i colleghi dell'UVP in
campagna elettorale rilanciare il TGV, ho detto "finalmente
risolveremo il problema dei trasporti". Anche lì mi chiederei a
questo punto le risorse da dove le avremmo prese. Ma non è
problema, preferisco avere le risorse per risolvere i problemi
della sanità. Risorse che sono state tolte, però. Anche lì mi
chiedo se sia giusto recriminare oggi.
Noi forse non saremo il cambiamento migliore auspicato dalla
maggior parte degli elettori, però è il cambiamento che siamo
riusciti ad ottenere in quest'aula. Poi forse non ci sarà il
cambiamento auspicato da qualcuno, però non vi rendete conto che
finalmente avremo un cambiamento vero, non a chiacchiere, sia nelle
persone che nei metodi. È cambiato anche il modo di parlare:
finalmente abbiamo finito di ammazzarci l'uno con l'altro (io
restavo in silenzio e guardavo il rimpallarsi delle responsabilità
tra un gruppo e l'altro) su questioni personali più che politiche.
Non vi devo ricordare dei Consigli passati esclusivamente a
distruggersi l'un con l'altro, senza parlare assolutamente dei
problemi.
Ben venga finalmente in questo Consiglio che si lavori tutti
insieme per trovare delle soluzioni. In tante occasioni ho provato
a lanciare soluzioni, in tante occasioni in Commissione ho portato
avanti dei discorsi, con alcuni di voi siamo riusciti anche ad
ottenere dei risultati, pur restando all'opposizione.
Oggi ho deciso di cambiare, nel mio gruppo, nel mio movimento ho
deciso di fare un passaggio e di andare in maggioranza, nonostante
"questi signori della Lega che vogliono in qualche modo usurpare il
potere della Valle d'Aosta".
Quando leggo i titoli di giornale penso che li facciano solo
perché devono vendere. Se dicessero "la Lega tutto sommato sono dei
valdostani che si mettono al servizio della Valle d'Aosta come gli
altri", forse non venderebbero tante copie e anche voi qui non
avreste tanto da dire.
Mi ha fatto piacere anche l'intervento della nostra deputata,
che finalmente ha detto basta litigi. Io questo dico: basta litigi
e mettiamoci a lavorare tutti insieme. Smettiamola poi di fare
giochetti tra di noi, smettiamola di nascondere le situazioni che
ci sono e che vanno risolte oppure di lavorare al contrario: quando
uno propone la soluzione, cercare subito in qualche modo -
attraverso gli uffici, attraverso le conoscenze personali,
attraverso le persone che sono state messe in certi posti di
responsabilità - di lavorare contro a chi sta cercando di trovare
una soluzione. Questo è ciò che accade e che accadeva anche
prima.
Per quanto mi riguarda, forse, se dovremo denunciare qualcosa in
quest'aula sarà proprio quando qualcuno si metterà da ostacolo al
risolvere i reali problemi di questa Regione, perché forse non
avete capito, o forse state cominciando a capire, che qui o ci
salviamo tutti o andiamo a fondo tutti e questo l'ho detto anche
nella passata legislatura.
Le divisioni politiche inventate: "quello è comunista", "quello
è fascista", "quello è così", "quello è cosà" in 130 mila abitanti
fanno soltanto ridere. Qui il problema della lista d'attesa non è
di destra o di sinistra, il problema che non c'è il treno non è di
destra né di sinistra: non c'è il treno!
Quindi invito tutti, me per primo, a collaborare, a lavorare con
senso critico e per il bene reale dei cittadini e non a fare i
bla-bla soliti che ho sentito fino adesso.
Scusatemi se mi permetto di dirlo, perché quando ho visto lei,
collega Rollandin, a cercare di limitare il collega Marguerettaz -
che era più bravo di lei nel prendere in giro le persone quando
parlavano - ci è riuscito in parte rispetto alle parole dette o non
dette dalla collega Spelgatti. Io le dico solo una cosa, che anche
lei in tantissime occasioni, come me, come tutti, a volte ha
farfugliato, a volte ha sbagliato una frase, a volte ha detto
qualcosa che non andava, ma non è lì che si risolvono i problemi,
denigrando personalmente l'avversario. Denigrare personalmente
l'avversario non risolve il problema e soprattutto, se l'avversario
è degno, non cambia idea, le sue parole non diventano meno
importanti. Non avete ancora capito che dovete smetterla di fare
così? Possibile?
Io concludo dicendo solo questo. C'è un problema grosso, questa
regione sta andando a fondo da un punto di vista economico, da un
punto di vista sociale, allora o smettiamo e facciamo veramente
valutare e vedere agli altri quello che siamo veramente oppure
andremo a fondo tutti. E sarà inutile dire "quelli di destra hanno
fatto così", "quelli di sinistra, gli autonomisti...": tutte
stupidaggini! Non servirà a nulla. Potremmo dare prova finalmente
che cerchiamo una soluzione migliore a questo problema. Il problema
è che la Valle d'Aosta sta andando a fondo e dobbiamo smetterla di
pensare ai fatti nostri e cominciamo a lavorare veramente per
quelli fuori.
Presidente -
La parola al consigliere Restano.
Restano (AC-SA-PNV) -
Gentili colleghi, il 20 maggio
scorso è suonata la sveglia, i valdostani si sono chiaramente
espressi, hanno espresso a chiare lettere il proprio disappunto
rispetto a una legislatura convulsa e travagliata delle forze
autonomiste che ieri si è chiusa. La mancanza di coesione politica,
di una progettualità seria, forse di una visione a lungo termine di
quello che la Valle d'Aosta deve e merita di avere ha prodotto
l'esito elettorale che oggi è noto a noi tutti.
Già nel 2016, insieme al collega Fosson e, prima ancora, nel
2014, avevamo manifestato una certa insofferenza rispetto al modo
di gestire la politica valdostana e avevamo cercato uno scollamento
proprio sul modo di fare politica, gestita secondo noi in modi
antichi. Un modo che era tipico e che metteva in secondo piano il
valore assoluto e la priorità principale rispetto al mandato
elettorale che noi abbiamo ricevuto, vale a dire la ricerca di
soluzioni ai problemi della popolazione che ci ha eletto, la
popolazione che ci ha dato fiducia e alla quale la politica deve
delle risposte concrete.
È evidente che, nel corso dei cinque anni passati, alcune di
quelle risposte non siamo stati in grado di darle e oggi ci
ritroviamo qui a dover ripensare totalmente ad un nuovo modello
politico, un nuovo modello economico e un nuovo modello
amministrativo. Forse questo prevede una visione diversa
dell'autonomia e della politica. Qualcuno ieri ha parlato di
un'autonomia reale e rinnovata, forse intendeva anche questo, ma lo
potevamo fare nel 2014, nel 2016 e nel 2017. Tutti insieme. Non ce
l'abbiamo fatta, è stato un limite della passata legislatura. I
tempi forse non erano maturi. Questo è ciò che in questi giorni
abbiamo fatto. L'accordo di governo a cui siamo giunti oggi con
dedizione, pazienza e condivisione tra la Lega Nord Vallée d'Aoste,
ALPE, MOUV', Area Civica-Stella Alpina-Pour Notre Vallée è il
frutto di un lavoro di mediazione tra le varie sensibilità
ideologiche - che esistono e non lo nascondiamo - e questo è già un
punto di forza la sensibilità delle forze che hanno voluto
partecipare alla nascita di questa maggioranza dando la
disponibilità ad accantonare, per il bene e l'interesse di una
comunità intera, le frizioni in precedenza esistenti e le rigidità
tutt'ora esistenti. Sono movimenti che credono, nonostante tutto,
che si possa governare con responsabilità e con coerenza, forti e
soprattutto consapevoli dello strumento dell'autonomia che i nostri
predecessori - con lungimiranza e grandi sacrifici fatti per la
salvaguardia delle nostre peculiarità - ci hanno lasciato in
eredità e che noi dobbiamo custodire e far evolvere come il nostro
bene più prezioso, come il nostro gioiello. Nel contempo siamo però
consapevoli che l'autonomia non rappresenta una serie di privilegi,
non deve essere, come spesso accade, una dicitura astratta che
nulla ha a che fare con la quotidianità, con la vita dei nostri
cittadini; l'autonomia rappresenta la libertà, soprattutto
rappresenta l'autodeterminazione - che sono così attuali anche in
ambito europeo - e rappresenta la possibilità di amministrare,
secondo le nostre particolari esigenze, anche territoriali e
soprattutto ci permette di rispondere ai reali bisogni dei nostri
cittadini.
Proprio l'autonomia, questa prerogativa così importante per la
Valle d'Aosta è stata oggetto di condivisione da parte di tutte le
forze politiche e soprattutto è stato un punto condiviso dalla Lega
Nord Vallée d'Aoste, perché la Lega Nord sa bene quanto l'autonomia
sia determinante per il nostro futuro e tutti noi sappiamo
altrettanto bene che l'autonomia non ha etichette, non ha colori,
non ha bandiere, non deve averli. L'autonomia appartiene ai
valdostani, non ai movimenti che si siedono oggi in questa
assise.
Insieme ai colleghi dell'UVP, di ALPE, del MOUV', di Stella
Alpina-Area Civica, nel marzo 2017 abbiamo creduto in un progetto
di governo alternativo a quello precedente, progetto che non è
andato avanti. Il fallimento di un progetto non è da addossare
all'uno o all'altro: quando un progetto fallisce la colpa è di
tutti, magari con diverse responsabilità, se si vogliono
analizzare. Però il progetto è fallito e oggi ci troviamo qua.
Oggi la nave deve ripartire con una squadra forte, determinata a
raggiungere gli obiettivi prefissati. Però bisogna, rispetto a
quello che è stato detto in quest'aula, analizzare quale sia la
ripartenza e con quali presupposti considerando l'ultimo momento
elettorale diverso dai precedenti.
Non c'è stata una coalizione, non c'è stato un programma di
Governo della coalizione ne tanto meno assessori assegnati prima
ancora dell'elezione; c'è stato invece l'effetto di un sistema
elettorale proporzionale che prevede successivamente degli accordi
e delle intese e questo è stato fatto con chi si è voluto sedere al
tavolo, con chi ha voluto discutere, confrontarsi per poi scrivere
un programma, un programma che è quello che noi oggi vi
sottoponiamo.
Ma permettetemi di fare un paragone per descrivere il nostro
approccio al programma. Io vengo dal mondo sanitario, trent'anni fa
nel mondo sanitario il medico si presentava di fronte al paziente
ospedaliero, faceva la diagnosi e prescriveva la ricetta. Oggi non
è più così, si lavora in
staff
, ci si confronta e si
analizza il caso, ci si riunisce e poi si prescrive la cura. Anche
in questo caso si è voluto lavorare in analoga maniera: si
analizzeranno i casi e per questo, volutamente, non abbiamo scritto
né le ricette sul programma elettorale né su quello di legislatura
perché saremmo stati dei presuntuosi! Noi vogliamo analizzare il
caso come una squadra, poi dopo, se saremo in grado, con il
confronto con tutti, unire la nostra ricetta alla nostra
proposta.
Così ci troviamo oggi ad ascoltare le vostre osservazioni
rispetto a dei temi importantissimi quali la formazione e la
sanità; oggi scrivere quello che sarà un domani il nostro approccio
alle "adaptations" o alla riforma sanitaria sarebbe un atto
sbagliato, profondamente sbagliato: metteremmo già da parte le
organizzazioni sindacali, i dipendenti, le associazioni di
categoria.
È diverso, è questo che è cambiato, non è l'eleggere un
Presidente una donna, ma è l'approccio, la volontà di lavorare, la
coesione, la volontà di partecipare e anche un domani, se ve ne
saranno i presupposti, di rivedere le nostre posizioni. Questo è
quello che noi vogliamo fare, permettetemi di dirlo. È
completamente diverso. Abbiamo stravolto tutto e non possiamo
scrivere - l'ha già detto il collega Cognetta - che vogliamo un
nuovo TGV o che vogliamo a tutti i costi la ferrovia
Aosta/Pré-Saint-Didier. Un piccolo inciso: a riaprirla domani, quel
treno inquinerebbe più della ciminiera della Cogne. Chi ha
sensibilità ambientalista di questo deve averne conto e forse
l'avevo già detto in passato. Con quali spese? Va analizzato il
caso, va fatto un progetto e proposta la soluzione alle Commissioni
competenti e a chi ha il dovere di analizzare forse anche con
confronti con la popolazione, che sono impegnativi, pesanti, ma che
portano di sicuro a dei risultati più efficaci. Questo è il nostro
modo di affrontare le cose. Vale per la sanità, per l'istruzione,
per i trasporti e per il turismo.
Lo sappiamo che è stato fatto un lavoro sul marchio di qualità
dei prodotti, ma sappiamo anche qual è la differenza tra il marchio
"Ombrello" di promozione turistica rispetto al tema sulla qualità
dei prodotti. Conosciamo i problemi dei caseifici, dove manca la
fognatura, manca il depuratore, quindi ci sono degli elevati costi,
ma scriverlo adesso non avrebbe avuto senso, sarebbe mancanza di
rispetto verso questa assise.
Presidente -
La parola al Vicepresidente Bianchi.
Bianchi (UV) -
Collega Spelgatti, candidata alla
Presidenza della Giunta, ho letto attentamente il vostro programma:
non ci ho trovato alcun punto di rottura con i passati programmi.
Lo hanno già spiegato alcuni miei colleghi che mi hanno preceduto.
Non c'è niente di rottura con il passato. Anzi, chi è intervenuto
ha ben sottolineato che è un programma di continuità. Ho ascoltato
i colleghi, e la gran parte della maggioranza ha sottolineato che
questa è un'intesa di forze politiche su di un programma generico,
-mi permetta -, un'intesa per la Valle d'Aosta. Ma non poteva che
essere così, ne sono consapevole, non ci trovo niente di strano,
perché l'assemblaggio che compone questa maggioranza direi che più
che da forze e da movimenti è formato da singoli Consiglieri. Se si
fosse scritto un programma meno generico e più puntuale per dare
risposte concrete ai valdostani e soprattutto per spiegare cosa si
voglia fare, oggi o, meglio, ieri non saremmo stati qua o, se ci
fossimo stati, ci sarebbe stata un'altra maggioranza. Comunque
avremo modo e tempo per vedere e approfondire i temi del
programma.
Certo che fa strano - e mi collego un po' all'ultimo intervento
del collega Restano, candidato al Dicastero del turismo, sport e
trasporti - che non ci sia niente su una tematica che nella scorsa
legislatura è stata oggetto estremamente importante di discussione:
gli impianti intervallivi, proprio detto da lui. Oppure l'esempio
che ha portato sulla tratta del treno Aosta-Pré-Saint-Didier: mi
sembra che all'interno del Consiglio ci fossero delle forze che
hanno manifestato alcune perplessità, ma in ogni caso si è
approvata una legge che dice una cosa totalmente diversa. Quindi
anche questo col tempo ce lo spiegherete.
Sicuramente la notte di lunedì ha portato consiglio, le deleghe
sono state riviste e, se non venivano riviste il Governo non
partiva. Si è capito molto bene chi le ha fatte ridisegnare, e la
ringrazio. Ma non nascondo che sono molto curioso di sapere chi le
aveva prospettate, chi voleva togliere l'Assessorato della pubblica
istruzione legandolo al Turismo. Questo mi incuriosisce. Condivido
il fatto che l'Ambiente non sia più sotto le Attività produttive.
Adesso è legato all'Agricoltura, poteva stare con i Lavori
pubblici, ma non è un problema di assessorato, a mio avviso,
sarebbe stato più opportuno in un unico dicastero portare le
deleghe dell'ambiente, dell'energia (le fonti rinnovabili), la
pianificazione territoriale e i trasporti, ma proprio per avere un
quadro generale della pianificazione ambientale che si vuole dare
qui in Valle d'Aosta, perché ad oggi i valdostani per un'unica
domanda si dovranno recare in tre assessorati diversi. Poi il fatto
che le Politiche del lavoro e della formazione siano passate sotto
le Finanze lascia un po' perplessi, sicuramente verrà spiegato.
Permettetemi di fare ancora un inciso, dopo di che terminerò,
l'intervento di ieri del collega Borrello sui voti. Collega
Borrello, mi permetta, ma lei è un incantatore. Quando abbiamo
approvato la legge, e l'abbiamo approvata tutti - forse ad
eccezione dei due rappresentanti Cinquestelle di allora - è chiaro
che il quadro politico che avremmo voluto all'interno di quest'aula
era diverso, ne siamo tutti consapevoli, però il fatto di dire che
è una statistica che l'ipotetica maggioranza ha meno voti della
minoranza col proporzionale puro non è una statistica, infatti, se
non ci fosse stato un Consigliere transfuga, non sareste stati in
diciotto.
Qui l'unica statistica da sottolineare è che cambiano i governi.
Ricordava bene il collega Cognetta, molte cose sono state dette,
cambiano le maggioranze, ma chi va via a mani piene sono sempre gli
stessi. Questa è la vera statistica che non cambia.
Presidente -
La parola al consigliere segretario
Morelli.
Morelli (ALPE) -
J'ai écouté avec beaucoup d'attention
les nombreuses interventions qui se sont succédées, soit de la part
des nouveaux élus, que je félicite pour la qualité, soit de la part
des anciens collègues, que, pour quelqu'un, j'avais connu un peu
plus silencieux ; ce qui est un peu, probablement, l'effet du
changement de législature, et c'est un effet très positif, qui
laisse bien espérer pour le débat dans cette législature. Mais
venons à nous, venons à ALPE, parce que c'est d'ALPE que je veux
parler. D'un certain point de vue, nous comprenons bien que le
choix d'ALPE de faire partie de cette nouvelle majorité puisse être
perçu comme une solution peu naturelle, sûrement une solution non
escomptée et en effet elle n'est pas escomptée du tout. De par son
histoire, de par ses idéaux, ALPE a toujours été loin de la Lega ;
ce qui est confirmé par le fait que la décision finale d'adhérer à
cette majorité a provoqué à son intérieur un grand débat et même
des déchirures importantes. C'est une décision, qui a été
longuement débattue, raisonnée en profondeur et finalement elle a
été considérée comme la plus utile non pas pour notre mouvement,
mais pour notre région, qui a l'urgence d'avoir un gouvernement
dans le plus bref délai. Ne serait-ce que pour rendre un peu de
sérénité aux citoyens, surtout après la passée législature. Parce
que de la part de beaucoup d'électeurs, en ce moment, nous
enregistrons une requête claire de gouvernabilité et de
discontinuité, voire même de rupture avec le passé, avec une
gestion de la chose publique qui, pendant les presque dix années de
vie de notre mouvement et de présence au sein du Conseil, nous
n'avons jamais partagé et nous continuons à ne pas partager. Nous
n'oublions rien. Un système que nous avons souvent critiqué pour le
manque de démocratie - le collègue Cognetta l'a défini une
dictature - pour le manque d'impartialité, de transparence, parfois
même pour une utilisation désinvolte de l'autonomie, ce qui a
produit un affaiblissement de l'autonomie même, au détriment de ces
citoyens qui devraient être les seuls destinataires d'une politique
au service de la communauté. Exclusivement.
La discontinuité qui nous est requise aujourd'hui exclut
naturellement pour ALPE la possibilité d'un gouvernement avec ceux
qui incarnent l'ancien régime et qui, malgré les résultats des
élections, ont encore du mal à prendre conscience de la nécessité
d'un changement vrai, d'une prise de distance de certaines
méthodes, d'un minimum d'autocritique. Hier le collègue Gerandin
disait : "Nessuno pretende che vi cospargiate il capo di cenere",
mais qu'il n'y ait aucune volonté ou aucune capacité d'analyse des
erreurs du passé et des responsabilités, nous rend très perplexes
et nous rend même douteux des bonnes intentions que quelque
collègue de l'Union Valdotaine en réalité exprime.
Nous pensons qu'il est indispensable de changer de cap,
d'adopter un nouveau modèle de gouvernement pour la Vallée, plus
correct, plus clairvoyant, avec l'aide et la collaboration de tous
ceux qui ont à cœur le bien-être des citoyens.
En ce sens nous avons apprécié l'ouverture des groupes de la
minorité qui se sont déclarés disponibles à se confronter, au plus
tôt possible, sur la loi électorale, sur la santé, sur le problème
des transports et de la voie ferrée, sur tous ces thèmes desquels
nous nous sommes occupés et nous avons toujours débattu. Tous
conscients du fait que le moment de difficulté générale et la
réduction du budget demandent de nouvelles solutions, de nouvelles
idées, de nouveaux instruments et probablement plus de courage;
"une révolution pacifique", a dit la collègue Russo, c'est ça. On
ne peut pas penser de continuer à faire comme l'on a toujours fait,
nous ne voulons pas faire des procès à personne, nous ne banalisons
pas, il faut sauvegarder ce qui a été bien fait - certainement,
collègue Bertschy - mais il faut avoir la capacité de changer ce
qui ne va pas, même, si c'est le cas, avec une majorité de 18, si
les 18 sont tous motivés à le faire.
Certes, c'est un paradoxe que - après avoir modifié la loi
électorale régionale pour éviter le rapport 17-18, que tant de
dégâts avait fait dans la passé législature - l'on se retrouve de
nouveau avec un rapport 17-18, mais d'ailleurs la loi régionale
établit un seuil de 42%, qui est pratiquement impossible à
atteindre. C'est une proportion qui a été le résultat de
négociations assez infructueuses, parce que ce pourcentage a été
soutenu par des soi-disants autonomistes, qui ont délibérément
voulu réintégrer le système proportionnel; de la part de quelqu'un
ça a été, au fond, un choix bien conscient.
Mais revenons à nous, aux 18 de la majorité. MOUV' et Area
Civica-Stella Alpina-PNV ont déjà été nos compagnons de voyage dans
un parcours précédent ; avec eux, forts de cette expérience et même
conscients des erreurs du passé, je pense que nous serons dans la
condition de faire mieux et ce sera de même pour la collègue Rini,
qui a librement et, permettez-moi, même courageusement, choisi de
se joindre à ce groupe. À ceux qui l'accusent d'avoir fait ce choix
pour obtenir la Vice-présidence, je fais remarquer que même de
l'autre côté il y a une Vice-présidence : elle aurait pu obtenir le
même résultat.
Venons-en à la Lega, le partenaire avec qui nous avons commencé
à travailler et qui tant nous a fait discuter à l'intérieur de
notre mouvement ; tout le monde le sait, je ne suis pas en train de
dévoiler des secrets. La Lega est la force qui proportionnellement
a été le plus primée par les électeurs, elle est passée de zéro à 7
conseillers et, de toute évidence, la Lega Vallée d'Aoste marque
une discontinuité par rapport à un passé politique, qui de notre
point de vue nécessite d'un moment de rupture, d'une coupure, d'une
interruption salutaire, afin de pouvoir repartir sur d'autres
bases. Je dirais plus, si notre système électoral majoritaire
n'avait pas été reconverti en proportionnel avec une multitude de
petits partis, on pourrait presque parler d'alternance, de cette
saine alternance qui est la caractéristique des démocraties
évoluées et qui représente l'antidote contre certaines pratiques
peu correctes que l'exercice trop prolongé du pouvoir peut
entraîner avec lui.
On peut tout dire, on peut attaquer Salvini, moi-même je
l'attaque sur beaucoup de points, mais les responsabilités du passé
ne reviennent sûrement pas à la Lega Vallée d'Aoste. Les votes de
la Lega, au contraire, ont été soustraits à d'autres mouvements,
sûrement pas ALPE ; d'autres les ont soustraits à ALPE et ils sont
aujourd'hui représentés dans les mêmes sièges, qui étaient les
nôtres dans la passée législature et je dois dire que j'en suis
satisfaite. Je crois que notre collaboration n'ira pas
s'interrompre, au contraire.
En fait, pour ALPE, il s'est agi de faire un choix de camp et
nous en sommes pleinement responsables, nous nous assumons nos
responsabilités jusqu'au fond, d'avoir fait un choix entre la
pérennisation d'un système - d'une dictature disait le collègue
Cognetta - que nous n'avons jamais soutenu tout au long de ces
années ou bien la possibilité d'essayer un nouveau chemin
administratif, qui n'est pas sans danger, mais qui se base sur un
accord programmatique que la minorité a tous les droits de
critiquer, c'est son rôle, bien entendu, mais il s'agit d'un
programme qui existe, écrit noir sur blanc, avec des coéquipiers,
quelqu'un l'a déjà dit, dont nous pensons connaître l'attachement à
cette vallée, à son identité, à ses gens. Et détrompez-vous, la
répartition des places est venue après, répartition qui est
nécessaire, un organigramme il faut bien le dresser, et pour nous,
pour ALPE, il n'a pas été un problème, il est juste de le préciser,
ainsi, que nous devons également préciser que nous n'avons
pratiquement pas considéré l'option plus facile, celle de rester à
la fenêtre. Ce n'est pas le moment de rester à la fenêtre.
Donc, chers collègues, nous sommes prêts à donner notre
contribution, notre apport à ce nouveau gouvernement et nous le
faisons avec détermination, mais également avec la sérénité
d'esprit qui nous est donnée par la conviction que nous ne
renoncerons pas, pour cela, à nos principes et à nos idéaux, que ce
soit bien clair pour tout le monde. Nous avons travaillé à un
programme partagé, réaliste, certainement perfectible ; sur sa mise
en pratique nous nous engageons avec nos énergies et nos
compétences, mais nous ne manquerons jamais de prendre position
librement et en conscience toutes les fois que nous l'estimerons
nécessaire.
Je veux conclure, en disant que nous nous souhaitons que ce
projet ne soit pas fermé et qu'il soit ouvert et disponible à
accueillir d'ultérieures contributions finalisées à donner de
meilleures perspectives à la Vallée d'Aoste et à ses habitants. De
ce point de vue, le collègue Bertschy a été très clair et en
particulier je veux partager l'opinion du collègue Bertin,
lorsqu'il affirme qu'il faut établir avec Rome des rapports
institutionnels solides, durables, qui aillent au-delà des
proximités partitiques. Je suis d'accord, proximités partitiques
qui peuvent sûrement faciliter les choses, faciliter les rapports,
mais qui ne doivent pas constituer la base des rapports, autrement
ce ne serait qu'une solution illusoire et limitée dans le temps,
comme cela s'est déjà passé.
Quant au dernier point du programme, qui a suscité la réaction
de la collègue Pulz, nous sommes d'accord, l'immigration n'est pas
une émergence pour la Vallée d'Aoste, ce sont les numéros que nous
le disent et en plus il faut reconnaître qu'il a toujours été fait
un effort pour distribuer les demandeurs d'asile sur le territoire,
en évitant les concentrations et en évitant la constitution de
ghettos. Cela a été fait, je regarde le Président Rollandin et je
le lui reconnais ; mais, attention, je cite un exemple, la
transformation de l'ancien hôtel Lanterna de Saint-Pierre dans un
très grand centre d'accueil, comme il était dans l'intention du
Ministère, deviendrait un problème et une émergence pour ces
communautés. Donc, en ce sens un dialogue est nécessaire, essayons
de prévenir et de programmer lorsque cela est possible.
Je vais conclure. Pour terminer, je vais paraphraser la
Présidente indiquée: "il paraît qu'il soit obligatoire, en ce genre
de discours, d'insérer au moins une phrase en langue italienne" e
quindi auguro a tutto il Consiglio regionale di questa quindicesima
legislatura un buon lavoro.
Presidente -
Ricordo che alla chiusura della discussione
generale ci sarà la replica del Presidente indicato, dopo di che
ogni Consigliere avrà ancora la possibilità di una dichiarazione di
voto.
La parola al consigliere Bertin.
Bertin (IC) -
Soltanto per un breve intervento in seguito
al dibattito al quale abbiamo assistito. Mi pare di capire che
questo governo nasca un po' dal sistema elettorale e dall'analisi
del voto, diversi Consiglieri hanno sottolineato questo aspetto.
L'analisi del voto vedrebbe, un po' come si è fatto a Roma, i
partiti che hanno vinto obbligati a formare un governo e governare
in quanto legittimati dal voto dei cittadini, ma mi pare che questo
caso non possa essere mutuato da quello di Roma, perché il governo
che nasce qui non è il governo di quelli che hanno vinto. Ha vinto
certamente la Lega, la formazione politica che ha riportato la
maggiore crescita, ma gli altri che partecipano a questo governo
hanno subito dei cali, anche significativi, sia Alpe, circa 6.000
voti persi, sia Area Civica-Stella Alpina-PNV; mi faceva presente
qualche tempo fa il consigliere Gerandin, aveva fatto un calcolo,
che il Consigliere Fosson aveva perso il 71 percento dei consensi.
Sono dati significativi. Questo è un governo diverso, non può
essere mutuato da quello di Roma, questo sostanzialmente è il
governo della Lega che non segna neanche una grande discontinuità
rispetto al passato, soprattutto per quello che riguarda la
presenza di persone che hanno avuto in passato molti incarichi
importanti in molte fasi della politica valdostana. La Lega ha
avuto la capacità di capitalizzare un risultato certamente molto
importante, passando al 17 percento.
Anche la giustificazione che questo governo farà soltanto
dell'amministrazione, come accennava in parte Gerandin (ed è la
giustificazione che danno alcuni dirigenti di ALPE) è assolutamente
ridicola: quando si governa, non si fa amministrazione, si fanno
delle scelte politiche. Abbiamo sempre rivendicato che questa
nostra Regione è una Regione che non fa amministrazione, fa della
politica. Questo Consiglio è un'istituzione che fa delle leggi, fa
delle scelte politiche, non è amministrazione, a meno che i
sedicenti partiti autonomisti non vogliano fare i dirigenti delle
scelte che fa la Lega, poiché, quando si governa, si fanno delle
scelte politiche in relazione ai valori e ai principi che uno ha.
Non si può disgiungere l'amministrazione dalla politica e non si
può disgiungere la politica dai valori e dai principi. La politica
è quella, è affermare nella società i propri valori e i propri
principi, e quando si governa si fa questo. Ogni giustificazione -
"no, facciamo soltanto amministrazione" - non è accettabile. Quando
si governa, si fa della politica. Tant'è che quella che nasce è una
coalizione politica su un programma nel quale mancano molte cose ed
è piuttosto debole per certi aspetti, ma nel quale intravediamo
anche degli aspetti positivi. Come detto, sul piano programmatico
faremo la nostra parte, però, non prendiamoci in giro, sono scelte
politiche.
Anche l'organizzazione del governo regionale, la stessa scelta
di cancellare l'Assessorato alla pubblica istruzione, poi
fortunatamente ritirata (e dobbiamo addirittura ringraziare Rini
per questo, il che la dice lunga), non è una scelta amministrativa,
è una scelta politica. Da questo punto di vista vi invito a leggere
un interessante intervento fatto da Piero Floris su questo, a
futura memoria. Si tratta di politica e si tratta anche di
autonomia, non ci si può nascondere dietro l'amministrazione. Anche
soltanto l'organizzazione della Giunta è una questione
politica.
Veniamo ai rapporti finanziari. Mi sembra che qui stiamo
riabilitando la politica "del rubinetto", al contrario. Negli anni
Sessanta si diceva a Roma "se vi mettete con noi, apriamo il
rubinetto, altrimenti lo chiudiamo". Stiamo ereditando questa
politica. Se ci mettiamo con la Lega è perché a Roma comandano e ci
aprono il rubinetto. Ieri forse mi sono spiegato male, ma dobbiamo
instaurare dei rapporti diversi con il governo centrale e con lo
Stato, che prescindono dai rapporti politici esistenti nelle
regioni. Il ragionamento che faceva in particolare il Consigliere
Gerandin mi pare debole, anche dal punto di vista autonomistico. È
più o meno quello che ha fatto Rollandin: quando c'era a Roma
Berlusconi, ha fatto il "patto di palazzo Grazioli", come l'ho
ribattezzato; in seguito è arrivato Renzi e ha cercato un rapporto
con lui. Ma non è così, anche dal punto autonomistico non può
funzionare, c'è una debolezza del pensiero autonomista su questo
aspetto; va trovato un rapporto diverso. Tornare alla politica del
rubinetto, a riabilitare il "ni droite ni gauche", non può
funzionare. Per quanto mi riguarda quelle politiche non sono più
sostenibili, lo dico anche da autonomista, si tratta di un passo
indietro.
Veniamo alla questione riguardante la mancata partecipazione a
questo Governo. In campagna elettorale, non soltanto la nostra
lista civica anche altre forze politiche hanno più volte detto
chiaramente ai propri elettori che non avrebbero fatto, o
difficilmente avrebbe fatto, un Governo con l'Union Valdôtaine
-
perché davano un giudizio negativo rispetto all'azione che
aveva assunto l'Union Valdôtaine negli anni
-
e, per
distanze politiche, anche con la Lega, questo l'abbiamo detto ai
nostri elettori
-
e non solo noi!
-
e, per
quello che ci riguarda, abbiamo ritenuto di mantenere fede a quanto
detto in campagna elettorale.
Credevamo anche che altre soluzioni sarebbero state possibili,
ma non si sono volute sfruttare e si è voluta valutare soltanto
questa possibilità. Peraltro questo non è un governo con la Lega, è
il governo della Lega, che è ben diverso. Questo avevamo detto ai
nostri elettori, a quello ci atteniamo e non cambiamo la nostra
posizione. Resta poi, sul piano pratico, in Consiglio regionale la
disponibilità a lavorare in modo costruttivo e positivo
nell'interesse della Valle d'Aosta. Questo rimane a prescindere dal
Governo e da questa fase politica, ma, certo, non era l'unica
possibilità per dare un governo alla regione. Si sarebbero potute
scegliere modalità diverse per dare una soluzione di governo a
questa regione.
Presidente -
La parola al consigliere Viérin.
Viérin (UVP) -
In conclusione di questo interessante
dibattito, alcuni colleghi lo hanno sottolineato, forse, almeno in
questo, che si tratta di una legislatura che inizia in modo diverso
da un punto di vista numerico e di sostenibilità di un progetto
politico, che secondo noi non è un progetto politico.
Le parole della collega Morelli, insieme ad altri consiglieri
come il collega Gerandin, sono state chiare: questo è un governo di
scopo che carica sulla forza nazionale della Lega di Salvini tutta
la responsabilità, utilizzandola, di una lista della spesa che
abbiamo ascoltato e che probabilmente anche in parte è
rappresentata dalle cose non scritte, ma che sono state dette
(parleremo della questione finanziaria) e in questo governo di
scopo, in una futura verifica della collimanza ciò che questa forza
riuscirà a ottenere con la politica dei rubinetti
-
che
giustamente il collega Bertin ricordava
-
sarà commisurato
probabilmente alla durata dell'esistenza di questo progetto.
Questo è stato detto in alcuni interventi, i toni sono stati
politici e abbiamo ascoltato delle considerazioni con delle
argomentazioni, delle giustificazioni più o meno plausibili, ognuno
cercando di costruire una propria verità, ma che ha nella finalità
uno scopo: il fine giustifica i mezzi. Il fine giustifica i mezzi,
qualcuno si sentiva detentore della possibilità di costruire
qualcosa, altri no, con le contraddizioni che abbiamo sottolineato,
perché in queste settimane, durante le chiacchierate negli
incontri, nei corridoi, anche nei caffè, che giustamente la
politica deve avere, forse sono state portate avanti alcune
considerazioni che poi, nella realtà, non si sono concretizzate,
anzi, si sono fatte alcune considerazioni su persone che poi invece
fanno parte di questo progetto, quindi alla fine oggi noi crediamo
si concluda una fase di analisi che è interessante in questo
dibattito, ma che - come ricordava giustamente il collega Cognetta
-
deve vedere una seconda fase da adesso.
Le parole le abbiamo ascoltate, ma le abbiamo ascoltate anche
nel vostro campo, collega Cognetta, anche queste sono state molto
interessanti; noi crediamo che il Governo del fare inizi nel giorno
in cui si fa, non nel giorno in cui si dice di fare, collega
Gerandin.
Quindi noi da domani, anzi, da oggi, misureremo le cose che
farete, perché è su questo che ci si confronta, ma è giusto anche
avere delle ideologie e delle considerazioni politiche, collega
Cognetta. Noi capiamo che chi, alla fine, ha dovuto fare certe
scelte - probabilmente in contenitori che avevano un fine diverso
da quello di un senso di appartenenza che forse non c'è neanche in
quel contenitore e quindi giustamente è semplicemente un luogo
elettorale per poter essere rappresentato qui - abbia una
percezione diversa ed è giusto che sia così. Ma esistono i
movimenti. Hanno un ruolo completamente diverso rispetto a quello
che noi probabilmente abbiamo conosciuto nel passato, anzi, i
movimenti sono spesso stati luoghi d'incontro, di dibattiti e di
idee, ma spesso forse oggi non sanno interpretare, almeno quelli
tradizionali, sempre i sentimenti delle persone.
La politica regionale si dovrà confrontare su quali siano il
ruolo e i luoghi del dibattito e della democrazia, altrimenti, cari
colleghi, diventa difficile poi essere obiettivi: ci si confronta
nella cabina del telefono quando si è d'accordo in ics persone, in
due, tre se le persone sono piccole o se la cabina è grande, e si
può procedere. Gli strumenti democratici sono interessanti, ma
anche i cambiamenti il giorno dopo il voto sono coraggiosi! Le
abbiamo fatte tutti le scelte coraggiose, però falsano un pelo
l'elettorato subito, e forse allontanano di nuovo le persone dalle
istituzioni.
Ci sono scelte e scelte. E questo noi teniamo a sottolinearlo,
ed è giusto che ci siano le scelte, ma poi si deve anche riuscire a
costruire qualcosa che sia consono a perseguire quel cambiamento
vero e credo che questo, tutti assieme, potremmo farlo.
Le parole che abbiamo sentito sono analisi, sono
giustificazioni; abbiamo sentito che la discontinuità e la rottura,
collega Morelli,
forcément
dovevano passare attraverso un
progetto che affida totalmente a una forza nazionale questa cosa.
Probabilmente avete fatto le vostre valutazioni. Noi crediamo che
la rottura non esista in nessuna delle sensibilità delle persone
che fanno parte del resto della maggioranza che oggi nasce. Quindi
lo dite voi, non lo diciamo noi, ma noi ripetiamo e ribadiamo che
il cambiamento non si fa sostituendo semplicemente le persone, ma
attraverso le cose che si fanno. Perché, se guardiamo le persone
che rappresentano il cambiamento e che hanno quarant'anni di
amministrazione, diventa difficile parlare di cambiamento
semplicemente sostituendo delle persone! Crediamo che le persone si
misurino nel cambiamento, se si riconosce che questo cambiamento
debba avvenire, nelle cose che si fanno e che si faranno da oggi.
Quindi noi crediamo che oggi si concluda in qualche modo questa
analisi che era doverosa e che si dovrà passare all'azione
amministrativa, al di là dei dibattiti politici, che noi seguiamo a
livello locale; altri dovranno subire o mediare, si è parlato di
negoziare l'autonomia, negoziare i contenuti forse dell'autonomia;
Ci chiediamo se questa autonomia a Roma forse non è percepita in
modo trasversale da tutte le forze politiche, perché ne abbiamo
viste di tutti i colori, è stato ricordato: sono cambiati i
Governi, ma oggi, la questione finanziaria
in primis
, anche
i rapporti finanziari intesi come una codificazione non sono mai
stati affrontati, ma non è che non sono mai stati posti ed è
sbagliato l'approccio di pensare di ammiccare con i rappresentanti
che: ah meno male
leur no rizoudròn le problème ba a Romma
[traduzione letterale dal patois: loro ci risolvono i problemi giù
a Roma]. Non è così perché non sono duraturi, collega Morelli, se
si ripongono sull'essere amici del Matteo o della Erika, perché le
persone, al di là dell'essere e di avere rapporti personali con
questi amministratori, rimangono degli amministratori ed è giusto
che ci siano dei rapporti personali da coltivare, ma le istituzioni
non possono avere un approccio personale. Le istituzioni sono le
istituzioni e noi crediamo che oggi si banalizzino le istituzioni
pensando che - per risolvere i problemi che abbiamo, visto che
nessuno c'è riuscito - sia sufficiente affidare a qualcuno di così
tanto sensibile da poterci dare di nuovo la possibilità di
risolvere quello che vedremo se sarà risolto.
Noi ribadiamo che i diritti di una comunità e di un popolo sono
dei diritti! Tant'è che siamo in causa con lo Stato e non sarà la
benevolenza di un governo amico che risolverà la questione
finanziaria della Valle d'Aosta. Visto che giustamente il collega
Bertschy ha parlato di passaggio di consegne, in questo autunno,
nelle cose che abbiamo fatto in questi pochi mesi dell'ultimo
miglio, abbiamo trasmesso a Roma- sono stato al Consiglio dei
Ministri in qualità di Presidente della Regione - una norma di
attuazione - è a disposizione di tutti, è agli atti, quindi basta
farne richiesta- e c'è non solo un articolato che prevede anche
nella finanziaria scorsa approvata con 100 milioni in più per
l'anno prossimo, quindi ci sarà una disponibilità in più, al di là
della Lega e di altri, e c'è già da parte della Regione una norma
di attuazione che risolve in modo definitivo la parte finanziaria
aperta, ma anche una regolazione dei rapporti finanziari; è solo
uno spunto probabilmente, perché fatto da sensibilità che oggi
cambiano, ma è uno spunto interessante che forniremo affinché possa
essere portato avanti.
Ma, ripetiamo, l'approccio che noi non condividiamo è un
approccio un po' leggero delle nostre istituzioni, della nostra
Regione, che oggi si deve piegare a terra di conquista per
rivendicare dei diritti che sono diritti, che sono diritti! Perché
non c'è autonomia reale se non c'è autonomia finanziaria. La nostra
scuola, la nostra sanità, le nostre piccole scuole di montagna,
tutto ciò che è un
acquis
della nostra comunità non può
esistere senza autonomia finanziaria.
L''abbiamo fatto anche noi, si possono addossare delle
responsabilità agli amministratori del passato, queste sono cose
che abbiamo detto in quest'Aula, che abbiamo detto fuori, l'abbiamo
detto anche prima di certe persone e lo ripetiamo, ma a un certo
punto, se vogliamo risolvere i problemi, essi devono effettivamente
essere in qualche modo sottoposti alle attenzioni sì delle
istituzioni nazionali, ma non con questa logica che noi non
riconosciamo. Quindi questa discontinuità, questa rottura ben
venga, l'importante è che ci sia una discontinuità soprattutto
nell'ottenere i risultati. Però, ripetiamo, che questo non sia
esclusivamente attribuita a delle appartenenze politiche e
partitiche, perché così sarebbe un po' mortificare le nostre
istituzioni.
Concludo dicendo che questo grande cambiamento, drastico, con
parole forti, fatto però con persone che hanno fatto il passato,
dovrà avere delle sintesi e quindi la capacità della conduzione
leghista di Salvini, della Presidente e della forte componente
leghista in questo progetto - se così vogliamo chiamarlo - sarà
commisurata ai risultati che sono sulle spalle di chi è alla
conduzione di questo progetto e dipenderà dai risultati che si
porteranno a casa.
"Fuori dalla Valle per la Valle d'Aosta" è in queste parole
forti che dovranno trasferire i concetti che oggi nel cosiddetto
"governo del fare", come lo hanno chiamato, senza ancora aver
fatto, giustamente, perché non abbiamo ancora votato il Governo, ma
si fa già prima di fare ed è già qualcosa, questo è già un
cambiamento: fare prima di poter fare è già qualcosa, perché basta
l'idea...
Presteremo una grande attenzione, con tutta la collaborazione
che sin da oggi abbiamo più volte ribadito, perché noi crediamo che
le istituzioni siano patrimonio di tutti. Condivido anch'io
l'alternanza, collega Morelli, a me piace molto il sistema della
vicina Svizzera, nel Vallese per come è impostato, qui noi nella
legislatura scorsa, senza averla codificata, l'abbiamo messa in
campo non sempre in modo positivo, ma lo dico per dire che nessuno
di noi è mai stato "innamorato" del ruolo che ricopriva o della
funzione che ha avuto l'onore o l'onere di avere. Per noi
l'importante, in queste istituzioni, è evitare di ripetere gli
errori del passato e alcuni colleghi ce lo hanno detto, anche il
collega Cognetta: "nessuno è vergine". Vale per tutti.
Ma crediamo che ogni legislatura abbia la sua storia che inizia
dal primo giorno e il primo giorno - che noi abbiamo permesso di
poter iniziare, anche in termini di ricostituzione istituzionale -
oggi esiste, ma poi esiste anche il secondo giorno ed è dal secondo
giorno che noi saremo molto attenti a quello che voi avete tanto
annunciato e saremo molto e altrettanto attenti nel verificare.
Presidente -
La parola al consigliere Rollandin.
Rollandin (UV) -
Permettez-moi deux mots de considération
sur ce qui a été dit de la part de certains collègues, en
particulier de la part du collègue Cognetta. Je n'ai pas l'habitude
de me moquer des autres, je ne l'ai jamais fait et je ne veux pas
le faire dans cette circonstance, j'ai seulement souligné que je
n'ai pas compris deux aspects de cette relation et donc j'ai
demandé des explications par rapport à ce qui a été dit.
Pour le restant, je vais reconfirmer ce que j'ai dit : il s'agit
d'un contrat, pas d'un programme, en effet le collègue Restano il
nous l'a dit clairement : "il ne s'agit pas d'un programme, il n'y
a pas de solutions, elles viendront dans le moment où il y aura des
rapports avec les uns et les autres et on pourra donner des
réponses à une série de thèmes encore ouverts", par conséquent,
aujourd'hui nous ne sommes pas en train de voir un programme de
législature; il y a là une série de thèmes, quelques-uns reprennent
des solutions que , je crois - tous l'on rappelé - avaient déjà été
énoncées dans d'autres programmes, j'ai là le texte de ce qui a été
dit auparavant, il y a des thèmes ouverts : sur le Casino le même
thème est ouvert et il y avait la même chose dans les programmes
précédents, le problème vrai c'est que sur le Casino il faut
intervenir d'urgence et on verra si les forces seront
suffisantes.
Credo che riguardo alla possibilità di avere delle risposte nei
rapporti con Roma sia stato sottolineato il modo con cui ci sarà un
approccio da parte della Lega qui in Valle d'Aosta con riferimenti
romani. Sotto questo aspetto io credo che le leggi, i decreti e lo
Statuto danno delle certezze, dei rispetti reali, anche se dobbiamo
dire che sulle norme di attuazione noi stiamo ancora aspettando
delle risposte, perché alcune norme di attuazione approvate anni fa
non sono ancora state approvate dai Consigli dei Ministri che si
sono succeduti. Questo la dice lunga sul modo con cui è
interpretata l'autonomia, che viene lasciata praticamente a sé
stante. La norma di attuazione è uno dei punti forti della capacità
di responsabilizzarci, dando delle soluzioni che, come qualcuno ha
ricordato (quella sul sistema tributario e sul sistema
finanziario), abbiamo ottenuto e che dobbiamo ancora attuare, ed è
corretto. Ma diverse altre norme di attuazione stanno ancora
aspettando di avere l'
okay
del Consiglio dei Ministri. Per
il resto, i rapporti economici sono ancora aperti per quanto
riguarda la legge che prevede dei confronti per verificare quelle
che sono annualmente le difficoltà o le possibilità che le Regioni
hanno, questo vale anche per la nostra Regione; diversi invece sono
gli accordi già fatti, puntuali, che prevedono interventi specifici
che sono oggetto di un contenzioso ancora aperto con lo Stato
nazionale.
Noi abbiamo ritenuto importante in questa occasione sottolineare
questo aspetto: alcune forze che si sono riunite con un contratto
che all'ultimo è stato ancora rivisto, - è stato detto qui -,
perché in una serata si sono riviste una serie di problematiche,
dando delle soluzioni sicuramente anche per noi positive. Però
questo non è sicuramente un programma, non c'è un programma, c'è un
contratto fatto tra diverse forze politiche che poi si danno il
tempo per arrivare a delle definizioni delle varie tematiche.
Io vedo qui una difficoltà oggettiva per trovare poi, con il
confronto, una soluzione ai vari problemi, perché denunciare il
problema, aprire il tavolo sul tema dell'immigrazione non è dare
una soluzione. La collega ricordava il problema dell'immigrazione,
il problema di Saint-Pierre, problema che drammaticamente aveva già
trovato una soluzione, nel senso che quel bene doveva essere della
Regione, poi questo è stato impugnato dal Governo e adesso siamo
ancora in ambasce, non è ancora definito, ma c'è già qualcuno che
vuole metterci mano e sta lavorando per trasformarlo in un centro
di accoglienza, cosa che ha visto la protesta non solo del Comune
ma anche, giustamente, dell'Amministrazione.
Sono tematiche di cui noi aspettiamo di vedere le soluzioni di
questa maggioranza - di diciassette... più uno se no non c'era la
maggioranza - che noi oggi riteniamo non sia all'altezza delle
difficoltà che abbiamo anche sottolineato e forse tutta una serie
di temi che noi abbiamo cercato di dirimere meriterebbero un
approccio diverso.
Presidente -
Ricordo che, alla chiusura della discussione
generale, ci sarà la replica del candidato indicato e poi ci sarà
ancora la possibilità per i Consiglieri d'intervenire in
dichiarazione di voto.
Non ci sono altre richieste d'intervento, chiudo la discussione
generale e do la parola al candidato alla Presidenza per la sua
replica.
Spelgatti (LEGA VDA) -
Ho ascoltato con molto interesse,
con molta attenzione tutti i vostri interventi, mi sono appuntata
moltissimi passaggi cui avrei voluto rispondere, così hanno fatto i
miei colleghi di partito, però poi abbiamo deciso, concordemente,
di limitare gli interventi a questa mia replica, che però ha un
qualcosa di profondamente femminile e qui rivendico la mia
femminilità, che non sarà poi mai argomento di discussione, perché
sarò, sempre se mi darete la vostra fiducia, il Presidente senza
alcuna distinzione tra uomo e donna. Sono orgogliosa di rivendicare
in questo momento la mia femminilità per darvi un attimo una chiave
di lettura differente - rispetto a quella che avete dato tutti voi,
che avete un'ottica maschile (un'ottica di potere) - di quello che
differenzia questa maggioranza rispetto a tutte quelle precedenti e
di quello che differenzia il mio modo di pormi rispetto a quella
poltrona: cambia completamente l'ottica. Capisco che sia un qualche
cosa che per voi risulta incomprensibile, ma il punto di vista di
una donna, necessariamente, poi soprattutto di una madre, è quello
di servizio - e quindi un'ottica di servizio nei confronti dei
cittadini - ed è l'ottica della squadra. Tutti si domandano com'è
possibile che la Lega sia passata da zero a sette seggi, tutti
danno le loro spiegazioni, ma la spiegazione è molto semplice, è
molto più semplice di quello che potete pensare, la spiegazione è
la squadra. Questo fa la differenza: la squadra e i rapporti umani,
perché questo è un moltiplicatore di forze che non ha eguali.
Quello che ha fatto sì che oggi qui ci siano sette Consiglieri
della Lega seduti è stata la squadra delle trentacinque persone che
si sono poste in lista, ognuna con professionalità elevatissime nel
proprio campo, ma non basta! Quello che ha distinto il tutto è
stato il cuore con cui ci si è posti nell'ottica della squadra per
l'ottenimento di un risultato in cui tutti quanti hanno creduto
fortemente, ed è per questo, ad esempio, che io ho fatto un
discorso in italiano. Certo non perché io non creda non solo nel
bilinguismo, ma nel plurilinguismo - e la prova provata di quello
che dico è stato non solo il nostro programma di governo, ma sono
le persone qui sedute che sono esattamente persone che incardinano
fortemente i valori del francese, i valori del patois, tutti questi
valori -. Ma attenzione, siccome noi crediamo fortemente nella
squadra, non era possibile che facessi tutti i comizi in italiano,
in francese e in patois, io parlo in italiano perché io nei miei
studi, da quando ho finito il liceo classico, ho sempre studiato il
francese, ma se mi dovessi mettere oggi, dopo tutti gli anni in cui
non lo parlo, a parlare in francese, sarei ridicola. È troppo tempo
che non lo parlo e loro invece lo parlano e ci sono qui tre uomini
che lo parlano perfettamente, ma non ci può essere una sostituzione
di ruoli. Questa è la squadra. In quest'ottica, ed è qui che fa la
differenza e, attenzione, è qua la variabile che voi non state
tenendo in considerazione, quando parlate di una maggioranza
risicata. In pochi giorni abbiamo incominciato a mettere sul tavolo
qualcosa di diverso nella costruzione di questa maggioranza: non
c'è stata un'ottica di potere, non c'è stato qualcuno che ha
battuto i pugni sul tavolo dicendo "io voglio questo, voglio
questo, si fa così, si fa cosà", ma ci siamo messi tutti intorno al
tavolo a ragionare, ed è stato molto più faticoso, a cercare di
capire dove andare, come costruire il programma, quello che si
voleva per poi all'ultimo arrivare a capire chi potessero essere le
persone giuste al posto giusto. E tante persone hanno fatto dei
passi indietro nell'ottica della squadra.
Questo è quello che farà la differenza, è il fatto di credere
negli ideali, credere nel cambiamento, credere che si possa portare
a questa Valle d'Aosta qualche cosa di differente, credere che sia
possibile anche un dialogo con la minoranza. Infatti io ringrazio,
nonostante la profonda diversità ideologica che distingue tante
altre forze rispetto alla nostra - ed è giusto che l'opposizione
sia dura, che sia ferma su questi punti - ma ringrazio moltissimo
per le aperture fatte, laddove si è detto che, nel momento in cui
ci saranno delle cose fatte correttamente, comunque, per il bene
dei valdostani, si potrà lavorare insieme. Questa sarà l'ottica con
cui noi ci porremo, perché non è un'ottica di potere, è un'ottica
di servizio ai valdostani.
Oltre non vado perché avremo modo, tempo di conoscerci, di poter
lavorare. Avrete modo e tempo di conoscere anche tutte le persone
che non hanno fatto interventi oggi, ma non è il momento giusto
perché tante parole non servono; noi vogliamo lavorare, vogliamo
iniziare a lavorare da subito, vogliamo poterci porre al servizio
dei cittadini, tutti quanti insieme, con questa bellissima squadra
unita da rapporti umani differenti e questo farà la differenza, e
lo sottolineo. Quindi ci conosceremo nel tempo e sarà attraverso la
nostra azione che poi voi potrete fare le vostre valutazioni e
capire se ci saranno margini per poter lavorare insieme; ci
combatterete duramente quando, secondo voi, non faremo le cose
correttamente, o magari si potrà davvero collaborare laddove si
voglia fare qualcosa per il bene dei cittadini valdostani.
Presidente -
Come ho ricordato prima, è ora possibile
intervenire per le dichiarazioni di voto. La parola al capogruppo
dell'Union Valdôtaine Testolin.
Testolin (UV) -
Ho aspettato prima d'intervenire, anche
nella possibilità che ci era data prima della replica della
candidata alla Presidenza della Regione, perché avrei avuto piacere
di ascoltare qualcosa di diverso da delle giustificazioni che
sottolineano una debolezza di fondo in una progettualità che non
abbiamo visto e che abbiamo denunciato già negli interventi che ci
hanno permesso di esprimere i nostri punti di vista su come sia
nato questo governo che si presenta a voler amministrare per i
prossimi cinque anni la nostra Regione.
Ci sono delle situazioni che non ci garantiscono sull'efficacia
di una progettualità che possa dare delle risposte in tempi brevi a
dei problemi che sono stati elencati e molti dei quali fanno parte
di un percorso che è già stato valutato, analizzato, preso in
considerazione; sono già state messe sul tavolo delle proposte nei
vari Assessorati, l'ultima - è quella che sottoscrivo maggiormente
- è quella che ha espresso prima il collega Viérin sull'opportunità
e sul lavoro che si è fatto in questi ultimi mesi in merito alle
proposte di chiudere un contenzioso finanziario che è alla base di
qualsiasi tipo di ragionamento futuro, non per migliorare in
assoluto ma per avere delle certezze: quelle che si sono sempre
cercate con qualsiasi tipo di governo nazionale.
Questo svendere - e torno a quello che ha detto il collega
Bertin prima - alla possibilità di appoggiarsi a un partito
nazionale per poter condividere in questo contesto - in questo
frangente io direi - delle possibilità di trovare delle quadre, che
poi sarebbe opportuno che fossero definitive, la vedo molto
difficile che possa essere l'unico obiettivo di un'appartenenza a
dei gruppi autonomisti che dovrebbero invece rivendicare a giusto
titolo delle peculiarità che gli sono proprie, dei diritti che gli
sono propri.
Questo è un passaggio per cui - a livello personale, a
livello di Union Valdôtaine - non consideriamo comunque meritevole
di una fiducia questo tipo di governo, e senza entrare nel merito
dei punti, che sono già stati in qualche modo toccati, di un
programma che ha delle lacune, in quanto vengono sottovalutati
molti aspetti e tematiche finanziarie che toccano determinate
decisioni, non si va nello specifico ma è comprensibile e avremo
modo di verificarlo strada facendo. Crediamo però che l'ottica del
servizio non sia sufficiente, bisognerebbe tracciare una linea di
governo non solo all'interno del proprio movimento e partito,
prendendosi carico di parlare a nome di quattro, cinque, sei
persone che evidentemente nel futuro avranno il loro spazio, ed è
anche comprensibile - vedo l'amico Diego Lucianaz che evidentemente
di cose da dire ne avrà e oggi giustamente è stato ad ascoltare -
ma sarebbe stato anche interessante capire qualcosa in più da chi
si candida ad assumere delle cariche importanti all'interno di
questo governo. Lo dico in senso positivo, non per recriminare su
qualcosa contro qualcuno.
Concludo dicendo che il "diverso da quello che c'era prima" non
è sempre detto che sia meglio di quello che c'era prima, è qualcosa
di alternativo, il cui effetto sarà tutto da verificare sul campo
dopo le buone intenzioni, quelle ci sono sempre nel momento in cui
si parte, poi le considerazioni si faranno alla fine.
Sottolineo come il nostro voto di sfiducia a questo Governo
parta anche da una pregiudiziale: adesso la Lega si dà una
possibilità di aprire un dialogo con la minoranza tutta, una
possibilità di dialogo che per noi - e lo rimarco ancora una volta,
perché fa parte di un percorso democratico - non c'è stata e
dispiace che non ci possano essere dei confronti che non devono
trovare per forza una sintesi a tutti i costi, ma che possono
servire per almeno delineare delle posizioni che, nel qual caso
fossero condivisibili, potrebbero portare a degli scenari diversi.
Se questa opportunità non viene data, poi si creano delle
impossibilità di percorrere assieme dei tratti di strada.
Da qui in avanti ci sarà non solo il piacere di ascoltare tutti,
ma ci sarà anche l'obbligo, perché all'interno delle Commissioni ci
sarà la presenza anche della minoranza, di tutti i gruppi che
porteranno le loro prerogative, i loro punti di vista, che
porteranno le idee di continuità di percorsi già intrapresi e che
potranno anche portare un punto di vista diverso su delle
situazioni che vengono già classificate come da contrastare o alle
quali rinunciare. Condivido a questo proposito l'intervento del
collega Nogara, senza voler entrare nello specifico della tematica,
ma su argomenti come quelli della CVA, prima di dire di no o prima
di dire di sì, capiamo di cosa stiamo parlando, su quello come su
tanti altri argomenti che possono veramente tracciare una linea
diversa per la Valle d'Aosta.
Presidente -
La parola alla consigliera Minelli.
Minelli (IC) -
Vorrei rivolgermi alla candidata
Presidente dicendole che il suo intervento di ieri - che ho
ascoltato con grande attenzione e che ho riletto a casa - non mi ha
convinta nell'articolazione del programma, ma anche nella
presentazione della generale, alla sua parte di presentazione, che
ha generato in me una serie di perplessità. Mi è sembrato un
intervento molto generico, così come il programma su una serie di
punti e, per certi versi dai toni duri che faccio fatica a
condividere perché non mi appartengono. In modo particolare
ascoltandola nella sua non-replica di pochi minuti fa ho trovato le
sue parole ancora più deludenti. Mi pare che il fatto di non
replicare svilisca il Consiglio regionale, che è il luogo deputato
al dibattito. Avrete sicuramente fatto la scelta di non
approfondire e di non rispondere alle numerose sollecitazioni che
vi sono venute un po' da tutti i Consiglieri, scelta che rispetto,
ma che non condivido e che mi delude.
La seconda cosa che volevo dire è che personalmente faccio molta
fatica a pensare a lei come a un Presidente che chiede di essere
considerato senza una connotazione di genere, perché a mio avviso,
invece, occorre avere una consapevolezza della questione femminile
e della differenza di genere anche in quest'aula. La presenza
femminile nelle istituzioni è deficitaria, siamo poche anche qui,
ma io chiedo a questo punto a lei, che molto probabilmente sarà
eletta e sarà il Presidente di questa regione - e lo chiedo anche a
tutti i Consiglieri presenti in quest'aula - di ricordarsi che qui
siedono anche delle donne e faccio la richiesta formale di non
includerle in un linguaggio tutto al maschile che si presenta e si
vuole come universale, perché le differenze esistono.
Il fatto di poter governare bene e avere degli obiettivi e
lavorare è sicuramente la condizione importante e fondamentale per
chi decide di occuparsi di politica e di rivestire un ruolo, ma io
credo che non possa venire meno anche questa questione e chiedo
formalmente che venga rispettata da tutte le altre persone.
Mi scuso in anticipo se mi scapperà qualche volta di chiamarla
signora Presidente, perché mi viene molto più naturale.
Presidente -
La parola al consigliere Chatrian.
Chatrian (ALPE) -
Ci accingiamo a votare, a sostenere
questo governo a diciotto, Il collega Testolin qualche minuto fa lo
ha definito qualcosa di alternativo: sì, assolutamente sì! È un
progetto alternativo a come si è amministrata la Valle d'Aosta in
questi ultimi quindici anni: da un amministratore unico, da un
guru, da pochissime persone, da pochissima collegialità, poca
trasparenza, poche opportunità per i valdostani, nessuna chance per
chi non la pensava nella stessa maniera, nessuna creazione nel
momento in cui si decidevano dei percorsi alternativi per poter far
crescere una Valle d'Aosta non a diverse velocità. Noi siamo
dall'altra parte del campo.
Il progetto di oggi parte con diciotto persone motivate. Per
quanto riguarda ALPE, con i tre interventi fatti ieri e oggi dalle
mie colleghe Chantal e Patrizia, penso abbiamo messo in evidenza
non solo le motivazioni, ma l'apporto che abbiamo portato nel
programma, nei punti, nelle cose da fare. Siamo partiti dai
bisogni, al centro abbiamo messo i bisogni dei valdostani. La
differenza la farà il gruppo dei diciotto, non solo la Lega, ma
pure il gruppo di ALPE, il gruppo di Area Civica-Stella Alpina e
Pour Notre Vallée, il movimento MOUV' e la collega Rini. La
differenza la farà la squadra, la forza sarà la squadra.
Qualche collega poc'anzi ha detto "avete solo messo delle idee":
cavolo! La forza delle idee io penso sia alla base di questa
progettualità, di questo programma, di questa sintesi che abbiamo
voluto in alternativa a come è stata gestita la cosa pubblica, i
soldi pubblici e soprattutto in alternativa alla poca lungimiranza,
alla poca pianificazione - oserei dire - che forse è il termine più
importante, di quando i soldi erano tanti; oggi ci sono meno soldi,
quindi sarà molto più difficile, ma, dato che ci saranno meno
soldi, la forza delle idee sarà fondamentale. Ognuno porterà il suo
contributo dai banchi del Consiglio: per chi ha scelto di rimanere
in Consiglio, come il sottoscritto, per chi invece oggi si accinge
a ricoprire una nuova carica molto importante nel governo, ma tutti
con pari dignità all'interno di questa maggioranza che vuole fare
le cose bene, con buonsenso,
pé tcheutte
[traduzione
letterale dal patois: per tutti] che non è poco in questo momento,
perché in Valle d'Aosta il
pé tcheutte
non è mai esistito in
questi ultimi anni.
Non abbiamo amministratori unici all'interno dei diciotto, non
abbiamo un guru all'interno dei diciotto, ma siamo molto motivati
ad affrontare serenamente in maniera forte le sfide del domani,
guardando a dei modelli anche più virtuosi dei nostri, a chi è più
bravo di noi, a chi ha saputo fare la differenza. Non possiamo
nasconderci dietro un dito, altre comunità dell'arco alpino sono
state più brave e quindi noi dobbiamo tendere a quei modelli, a
quella democrazia partecipata senza nasconderci dietro a un dito,
ma dobbiamo affrontare le sfide dei prossimi mesi e dei prossimi
anni.
Oggi è un punto di partenza, assolutamente sì. Non possiamo oggi
parlare di fatti, oggi però parliamo di idee, parliamo di metodo,
parliamo di squadra, parliamo di persone che metteranno in campo
tutto quello che hanno: le energie, le capacità, le
professionalità, la voglia, la determinazione, ma tanta trasparenza
per creare le condizioni. Ce la faremo? Lo vedremo nei prossimi
mesi, nei prossimi anni. Io penso che questo Consiglio diventerà
sicuramente, come è stato ieri e oggi, un luogo di alto dibattito,
poco di personale - speriamo zero, meglio ancora - rispetto alla
passata legislatura, ma che ci siano le condizioni di vedere
chiudere un'era e aprirne una nuova senza amministratori unici,
senza guru, ma con tantissima libertà per tutta la Valle d'Aosta e
per tutti i valdostani.
Presidente -
La parola al consigliere Vesan.
Vesan (M5S) -
La nostra sarà una dichiarazione di voto,
un voto che ci viene richiesto sulla fiducia. Quello che facciamo
noi in questo Consiglio in fondo sono solo parole e voti; questa
maggioranza ci propone un voto sulla fiducia, chiede di essere
votata senza nemmeno metterle le parole su quello che intende fare;
abbiamo avuto delle dichiarazioni di qualcuno che vuole andare
velocissimo e che in tempi brevissimi, valutabili in giorni, darà
delle risposte assolutamente immediate e di qualcun altro, come il
collega Restano, che invece ha detto che le risposte non sono
ancora definite, saranno studiate in apposite Commissioni. Una
volta c'era una battuta che diceva che un cammello è un cavallo
progettato da una commissione. Io credo che rischiamo che questa
maggioranza, con il suo gioco di squadra, con sensibilità così
diverse, non darà risposte chiare e precise ai valdostani. Quindi
sono rimasto sorpreso dal fatto che i futuri Assessori, quelli che
dovranno fare, nel momento in cui presentano il loro governo del
fare, non si esprimano in questo Consiglio e quindi ci chiedano una
fiducia a scatola completamente chiusa. "Siamo noi, siamo una
squadra, siamo d'accordo, abbiamo fatto un programma tutti assieme,
molto condiviso, molto innovativo, passeremo finalmente da un
sistema di dittatura a un nuovo sistema di scelte condivise". Ci
chiedono di essere giudicati sui fatti. Guardiamo un primo esempio
sui fatti, visto che le parole non siamo riusciti a sentirle, sui
voti che sono stati espressi da questa maggioranza. Il collega
Cognetta parlava di una precedente dittatura, non ha fatto il nome
dell'Union Valdôtaine, ma era piuttosto evidente chi fosse il
destinatario dei suoi strali, l'unica cosa che abbiamo votato fino
adesso in questo Consiglio è l'Ufficio di Presidenza, che è
composto da cinque persone, tutte e cinque uscite in qualche
maniera da un'esperienza amministrativa all'interno dell'Union
Valdôtaine; di queste cinque, quattro sono stati Assessori
all'interno dell'Union Valdôtaine e quindi, signor Cognetta, lei
con il suo voto l'unica cosa che ha fatto fino adesso in questo
Consiglio è stato ratificare questo tipo di gestione, non ci sembra
né così innovativo né così volto ad uscire da questo sistema di
dittatura e quindi temo che il nostro voto di fiducia, sulle poche
indicazioni che abbiamo avuto fino ad ora, non possa che essere un
voto negativo.
Presidente -
La parola al consigliere Bianchi.
Bianchi (UV) -
Non volevo intervenire, ma sono stato
obbligato dopo l'intervento del collega Chatrian. Loro sono il
nuovo, questa maggioranza è il nuovo, posso capire i sette
Consiglieri della Lega, ma che lei mi dica che è all'interno di una
maggioranza nuova, no. Che sia colpa della dittatura o, come ha
detto il collega Vesan, di una dittatura unionista da prima, no,
perché vicino a lei siedono Assessori che sono stati in Giunta per
più di dieci anni e ci sono stati altri; questa è una scelta di
mera politica che non ha niente di politico, è solamente una scelta
di poltrone, perché all'interno della sua maggioranza ci sono
persone, Consiglieri che hanno rivestito cariche importanti negli
ultimi quindici anni. Quindi non c'è niente di nuovo. I nuovi sono
tutti lì di fronte. Questo è chiaro.
Sul fatto della dittatura, lei la vedeva come una dittatura, ma
tutti gli altri? Non lo so. Vedremo la nuova dittatura o il nuovo
governo di squadra quali risposte potrà dare. Ad oggi, di risposte,
quelle poche che possono essere arrivate in questi due giorni di
Consiglio, mi sembra che non ce ne siano state.
Presidente -
La parola al consigliere Aggravi.
Aggravi (LEGA VDA) -
. Più che una dichiarazione di voto,
tengo a fare due ringraziamenti.
Il primo va verso l'altra parte del tavolo perché i vostri
spunti sono stati molto importanti e saranno sicuramente la base
per cercare di collaborare al meglio, proprio come da parte vostra
è stato proposto. Penso che sia molto importante. In particolare
sulla parte della questione finanziaria non intendiamo
assolutamente ridicolizzare la situazione: non pensiamo che basti
una telefonata, non pensiamo che basti un'amicizia, queste cose non
bastano; serve serietà e ringrazio il collega Viérin per averlo
specificato. Non butteremo via nulla, non faremo una caccia alle
streghe, partiremo sicuramente da quello che è stato lasciato.
Posso anche assicurare - e qui mi collego al secondo
ringraziamento - che, al di là del fatto della Lega, Salvini, un
partito nazionale, prima di tutto siamo valdostani, prima di tutto
dobbiamo difendere le nostre prerogative
et avant tout, notre
patrimoine, notre culture, notre histoire et notre être, sans doute
ne seront pas en discussion.
Et la première garantie de ça
ce sont nos alliés, qui nous ont aidés, qui ont porté leur
contribution et qui sont fondamentaux, comme l'a dit la Présidente
in pectore, pour la réussite de cette expérience.
Voglio ringraziare quindi i movimenti che fanno parte di questa
squadra, non di questa maggioranza, ringrazio l'ALPE, Stella
Alpina-Area Civica, la consigliera Rini, il MOUV' e ringrazio anche
i miei colleghi e quindi penso e spero che ci sarà, al di là di
tutto, una collaborazione attiva, sicuramente al nostro interno e
sicuramente con l'opposizione, perché penso che il primo segnale
che dobbiamo dare ai valdostani, al di là dei 17 e 18, è che tutti
quanti ci prepariamo per lavorare per loro, per il futuro che sarà
sicuramente difficile, in una legislatura che lo sarà
altrettanto.
Presidente -
La parola al consigliere Baccega.
Baccega (UV) -
Consigliera Spelgatti, mi rivolgo a lei,
quindi se ha il piacere di prestare la giusta attenzione, tanto
sarò brevissimo, abbiamo solo cinque minuti a disposizione; lei ci
ha presentato una lunga elencazione di punti che dicevano cosa si
vorrebbe fare, ma non come e in che modo e, a seguito della sua
presentazione, si è articolato un dibattito direi molto efficace e
molto efficiente; sono stati dati spunti anche da parte
dell'opposizione - e lo ha sottolineato poco fa il Consigliere
Aggravi - che saranno alla base del vostro lavoro; abbiamo
assistito a una replica nella quale ancora una volta lei non ha
detto nulla di quello che quest'aula ha chiesto, nulla di quello
che i colleghi di opposizione hanno evidenziato e quindi ritengo
che questa replica sia debole, insufficiente, una non-replica, e
quindi si parte molto male.
Lei ha voluto dire: "noi siamo qui per fare" e ha esaltato la
sua squadra, la squadra della Lega, non tenendo conto che ci sono
altri movimenti che sostengono o sosterranno questa maggioranza. La
sua squadra e ha sottolineato che le parole non servono. Le parole
che vengono pronunciate in quest'aula sono importanti, sono
significative rispetto ai processi futuri di questa Valle d'Aosta,
rispetto a quello che voi vorrete fare, di quello che voi pensate
di fare e che non è chiaro per quello che ci avete esposto
ieri.
Voi avete vinto le elezioni sulla base delle parole, voi avete
vinto le elezioni sulla base di annunci e allora - come ho detto
ieri - noi vi aspettiamo al varco, vi aspettiamo con il DEFR e con
il bilancio. Vi aspettiamo per quando andrete a risolvere la
questione finanziaria, perché il punto è tutto lì. Questo è quanto
noi ci aspettavamo. Avere anche due notizie sui vari percorsi, sui
vari interventi che avevano in qualche modo sollecitato una
risposta, quindi lei si presenta con una replica che è una
non-risposta.
Presidente -
La parola al consigliere Ferrero.
Ferrero (MOUV') -
Non mi soffermerò tanto sulle
osservazioni sul vecchio che è avanzato, il nuovo che è peggio del
vecchio, queste cose non ci appassionano. Noi di MOUV' abbiamo
guardato come al solito alla sostanza, abbiamo guardato a ciò che è
stato fatto subito con la riduzione di un Assessorato, e quindi una
poltrona in meno; qualcuno magari continua a criticare però c'è una
poltrona in meno, una poltrona che, nell'ambito degli equilibri che
alcuni paventano, sarebbe stata fondamentale, perché ovviamente
l'esigenza è quella di sedersi. A noi non interessano queste
cose.
Ha fatto bene la prossima Presidente della Regione a esplicitare
con il suo intervento quello che era necessario: qui si passa da un
bla-bla, bla-bla a un fare. Presto voi avrete la prova che saranno
messi in discussione progetti di legge, disegni di legge e, di
conseguenza, si passerà da una fase che è verbale a una fase
realizzativa delle cose. Non è il caso di fare degli
approfondimenti: chi governa si assume delle responsabilità, chi
sta all'opposizione se ne assume delle altre. Voi avrete modo di
valutare. I processi alle intenzioni nemmeno ci appassionano. Lo
vedrete tra poco. Noi siamo determinati ad iniziare subito il
sostegno all'azione di governo. Non ci sono grossi individualismi,
penso che noi del MOUV' l'abbiamo dimostrato: due a te, uno a me,
lui ne ha uno più dell'altro... non ci interessano queste cose.
Mi viene da dire che chi ha il sospetto ha il difetto, quindi
insistere su queste cose diventa completamente inutile. Adesso si
passa alla fase concreta, una fase di governo che sarà un governo
sicuramente di rinnovamento. Qualcuno sorride, vedremo. Vedremo se
sorriderete da qui a sette, otto o nove mesi. Certo, la maggioranza
è diciotto a diciassette, ma questi diciotto hanno la ferma
intenzione di finire tra cinque anni. Noi saremo qui tra cinque
anni.
Presidente -
La parola al consigliere Viérin.
Viérin (UVP) -
Ci saremmo aspettati una replica diversa,
collega Spelgatti. Con tutto il rispetto e il cambiamento che è
stato annunciato, lei ha portato in quest'aula una replica
personale, perché ha parlato esclusivamente del suo movimento, ha
spiegato come avete avuto sette eletti, la squadra... La campagna
elettorale è finita! Non siete gli unici ad aver creato negli anni
dei progetti per cui si è arrivati a sette consiglieri, ognuno ha
le sue ricette, siete bravi, ne prendiamo atto, ma quella è una
parte partitica, ecco che si conferma che c'è un approccio e una
visione personale in quest'aula. Lei ha parlato del suo movimento,
della Lega di Salvini e della sua squadra, e ha parlato di lei, non
ha detto una parola sulle altre forze che compongono questo
progetto - forze, sensibilità e istanze - e ha parlato di lei
cercando di spostare il campo della sensibilità, dell'ottica, del
genere.
Noi crediamo che qui, quando si affrontano i problemi, ci siano
delle sensibilità diverse, ma che non è che nel nostro campo non
sia rappresentato il gentil sesso, è stato ricordato e quindi
quella visione e quell'ottica - che lei ritiene che noi abbiamo
diverse - non fanno che celare la mancanza di argomenti in una
replica che è stata vuota e inesistente.
Peraltro - al di là del ricordare che fate parte di una
maggioranza sostenuta da forze autonomiste, perché in sette non
andreste da nessuna parte, sono proprio queste forze che stanno
sdoganando questo vostro progetto di conquista della Valle d'Aosta
- noi ci saremmo aspettati altre parole sulla lingua francese che
aveva banalizzato ieri e che noi avevamo messo magari in dubbio
come uno scivolone o
un manque de respect temporaire
; invece
è stato in qualche modo ribadito, quindi è una convinzione, ne
prendiamo atto; avevamo chiesto delle garanzie, non sono arrivate
su questo tema, aspettiamo che, se insediato, il nuovo governo lo
faccia nella persona che avrà l'onere di gestire il settore della
cultura, ma queste non sono state chiarite.
La replica - come era per il non cambiamento, il cambiamento
avviene anche quando si cerca di cambiare quello che forse
funzionava - la replica è argomentare e rispondere semplicemente
sui temi concreti, su alcuni dubbi, su alcune perplessità o
chiarimenti che sono stati richiesti.
Lei ritiene, a nome del suo movimento, non a nome della
maggioranza che si insedia, di non avere la volontà di darle e
avrete le vostre motivazioni. Noi non ci fidiamo. Poi lei ci ha
raccontato anche un film così idilliaco delle vostre riunioni che
sono state tutte perfette, avete parlato solo di programmi e non di
posti, abbiamo letto dei cambiamenti degli ultimi minuti,
sicuramente questi dibattiti sono stati spontanei e quindi le
persone sono state spostate un po' come delle pedine, e questo è il
nuovo approccio e noi ne prendiamo atto. Fuori la Valle d'Aosta
inizia non credere a quella che è stata una campagna elettorale che
oggi si sta manifestando già nel non-fare ma nel dire, in atti
concreti che vanno contro quello che avete detto in campagna
elettorale.
Qualcuno ci dice: "aspettate, vedrete, subito faremo". Vedremo
subito le prime nomine che farete, collega Spelgatti, che sono
secondo noi peraltro oggetto del baratto di questa nascita di
questo progetto, ma lo vedremo non fra sette/otto mesi: lo vedremo
fra qualche giorno, quando dovrete adottare le prime delibere con
le macrostrutture, con le microstrutture, con i fiduciari e vi
chiederemo - come è stato fatto sempre nel non-cambiamento - di
spiegarci quali sono i criteri che saranno alla base delle vostre
scelte, che siamo certi non saranno di logica spartitoria, ma che
saranno frutto di competenze, di professionalità.
Questo sarà il primo banco di prova delle risposte che non
abbiamo avuto nella sua replica. E ci dispiace perché, quando si è
nell'espressione di un voto di fiducia, si esprime una fiducia che
doveva anche essere mediata dalle repliche rispetto a
un'enunciazione del programma, altrimenti ci chiediamo a cosa serva
un dibattito "nel rispetto del Consiglio" che avete messo nel
vostro documento. Quindi il dibattito poteva e avrebbe potuto anche
convincere su certi argomenti che c'erano delle... non ci crediamo
e non ci credono le persone che stanno fuori da qui, vi metteremo
sicuramente alla prova, anzi, vi metterete da soli alla prova, ma
il nostro voto sarà contrario per la nascita di questo nuovo
progetto.
Presidente -
La parola alla consigliera Pulz.
Pulz (IC) -
Io voglio esprimere il mio disagio per quanto
stiamo per vivere qui oggi in quest'aula, perché temo che pagheremo
un caro prezzo, come valdostani e come Italiani, fra l'altro dopo
aver avuto vent'anni di berlusconismo che ci hanno profondamente
segnati. Non ho bisogno di dire lasciamoli lavorare, come si faceva
a pochi giorni dalla nascita del nuovo governo di Roma; non ho
bisogno neanche di far finta di avere una sfera magica per tenere a
bada in questo momento le mie preoccupazioni, le mie e dei molti
elettori di cui spero di portare adeguatamente qui la voce. Mi
colpiscono molti interventi da parte della costituenda maggioranza,
interventi che sembrerebbero sottolineare la nostra specialità
valdostana, qui infatti sembra non avere senso essere di destra o
di sinistra, "ai cittadini non interessano questi ammuffiti schemi
politici, loro vogliono soluzioni reali a bisogni urgenti", quindi
stiamo per assistere a un accordo amministrativo che non vi vede
tutti coinvolti dal punto di vista ideale, come se la Regione Valle
d'Aosta fosse un condominio, quindi ne deduco che la politica è
pura amministrazione, è tecnica, quindi possiamo ancora dedurre che
al posto di ognuno di noi ci potrebbe essere un tecnico
semplicemente o anche, nell'era della tecnologia avanzata, un
computer che ormai è in grado di trovare soluzioni, a volte più
efficaci di quelle umane. Invece noi siamo qui trentacinque
persone, certo, ognuna competente in un determinato settore
professionale, ma siamo tutti portatori di una determinata
Weltanschauung,
di una visione del mondo che non potrà non
guidare la nostra azione politica in una direzione piuttosto che in
un'altra. Stiamo per enunciare una visione politica delle realtà,
stiamo per fare non solo amministrazione, forse così non rinunciamo
al senso di questo Consiglio, mi viene da dire.
Poi personalmente, dopo ventisei anni di grande lavoro ed
entusiasmo nelle scuole valdostane (le ho girate tutte le scuole
secondarie valdostane), io sono molto preoccupata per il pochissimo
che è stato detto sull'istruzione e sulla cultura e penso di
rappresentare in questo momento le preoccupazioni di molti
insegnanti, perché la cultura è innanzitutto libertà, è
innanzitutto capacità critica, è sviluppo dello spirito, tutto un
altro orizzonte rispetto all'economia a cui spesso la si vorrebbe
ridurre. Ancora, io credo che ci siano anche delle grandi
responsabilità da parte di quanti si sono sempre definiti nel tempo
autonomisti regionalisti. Mi sembra che stiano abdicando a certi
valori, alla fine dovremo riprendere noi il
flambeau de
l'autonomie
e vestirci di
rouge et noir
, come ho fatto
ieri in maniera provocatoria.
"Noi che crediamo che la rivoluzione democratica passi davvero
attraverso il riconoscimento di poteri divisi tra Stato e Regioni e
che gli ordinamenti autonomistici siano una grande garanzia di
libertà, in grado di contrastare qualsiasi rinascita di forme
dittatoriali, grazie a una profonda coscienza federalista".
Non so se le avete riconosciute, queste sono le profonde
riflessioni di Emilio Lussu, che giustamente la Regione Valle
d'Aosta ha omaggiato in questo anniversario dei settant'anni dello
Statuto speciale. Lui avrebbe potuto anche non pensare a noi che
siamo valdostani, mentre lui era sardo, ma il valore che aveva
visto nell'autonomia andava al di là dell'appartenenza regionale.
Se l'autonomia valdostana fosse stata un reale rispetto dei diritti
delle minoranze culturali, quindi linguistiche, quali noi
rappresentiamo, senza con ciò voler sputare nel piatto in cui
tutti, chi più chi meno, abbiamo mangiato, ora noi non assisteremmo
a questa deriva politica, i movimenti autonomisti non si
aggrapperebbero con tanta leggerezza alla Lega di Salvini.
Alexandre Passerin d'Entrèves, valdostano cosmopolita, in un
testo del 1966 che è stato appena riedito dalla Presidenza della
Regione con la partecipazione dell'Istituto storico della
Resistenza, diceva: "
La vie politique paraît nuire aux travaux
de l'esprit et à la liberté de pensée
".
Presidente -
La parola al consigliere Daudry, capogruppo
di UVP.
Daudry
(UVP) -
Abbiamo ascoltato con la
dovuta attenzione la replica del Presidente incaricato, mi ha
colpito in particolar modo la definizione che è stata data dello
spirito di servizio; noi crediamo che lo spirito di servizio
appartenga (ne siamo sicuri) a tutti in quest'aula, non può essere
sicuramente un approccio che ha solo il vostro gruppo; è un
approccio che abbiamo tutti, che hanno tutte le persone che si
mettono a servizio dell'Amministrazione e dell'attività
amministrativa. Non è sicuramente l'aspetto che hanno solo i nuovi,
lo dico io che sono qui oggi al secondo giorno, ma è un modo di
essere, un'attività che hanno tutte le persone che si sono prestate
e che si prestano all'attività amministrativa. Questo comporta
sicuramente - nel rispetto dei ruoli che in seconda battuta si
vanno ad assumere - di dover esercitare il potere di fare, il
potere di non fare, il potere di decidere, come facoltà, come
giusto esercizio dello spirito di servizio che diventa attività
amministrativa. Questo concetto appartiene a tutte le persone che
fanno attività politica, come in tutte le assemblee della nostra
Regione. Questo aspetto ci tenevamo a sottolinearlo e teniamo a
sottolineare anche come questa replica, a nostro avviso, ha creato
una dicotomia all'interno del vostro gruppo. Lei ci ha parlato dei
sette, ma noi continuiamo a vedere la differenza anche nei dieci
più uno, perché dall'altra parte non possiamo approvare questo
progetto perché sicuramente vediamo il "poltronismo". Si è parlato
sui giornali di una giunta a trazione leghista, permettetemi una
battuta: io vedo anche la trazione democristiana. Vediamo un gruppo
di Stella Alpina-AC-PNV che l'altra volta aveva cinque eletti e tre
posti apicali, oggi ne ha quattro, sempre tre posti apicali: una
progressione importante che va sicuramente messa in evidenza.
Abbiamo un gruppo, il MOUV', che ci ha detto che, se le cose non
andranno in un determinato modo, il ventunesimo giorno inizierà
l'attività ispettiva interna. Questo sicuramente solleverà molto
noi opposizioni dal fare interpellanze, però sono delle
incongruenze che nel dibattito sono venute alla luce e sulle quali
evidentemente ci aspettavamo da parte sua una replica. Poi abbiamo
una componente, l'ALPE, che fino a ieri ha parlato di massimi
sistemi, abbiamo dovuto aspettare il bell'intervento della collega
Morelli per capire le difficoltà che hanno avuto nel fare questa
scelta, nell'appoggiare questo progetto. L'intervento della Morelli
- mi permetto di sottolinearlo - è stato un intervento per
giustificare quello che è successo, non tanto per sostenerlo.
Queste fragilità poi non le vediamo esclusivamente nel quadro
politico che avete portato qui alla nostra attenzione, ma le
vediamo anche sulle cose da fare che sono state denunciate e già
vediamo che c'è una grossa differenza rispetto a quello che è stato
il vostro modo di esporre che vi ha accompagnato in campagna
elettorale e che ora invece dovrà venire alla resa dei conti.
Noi crediamo e ribadiamo, come gruppo Union Valdôtaine
Progressiste, che siamo sempre più convinti di questa nostra scelta
di non aver voluto prendere parte a questo progetto, perché lo
consideriamo un progetto fragile sia dal punto di vista politico
che amministrativo e soprattutto un progetto che i valdostani non
avrebbero più voluto vedere con una maggioranza a diciotto.
Presidente -
La parola al consigliere Restano.
Restano (AC-SA-PNV) -
Bien, je pense que quand on est au
Gouvernement, on fait de la politique, quand on fait des choix
administratifs on fait de la politique, quand on est à faire des
choix pour un consortium d'amélioration foncière on fait de la
politique; toutes les fois que on fait des choix en faveur de la
communauté on fait de la politique, on le sait. Ici, on ne fait pas
seulement des mots et des votations, on fait des choix qui
deviennent des actions, c'est très important, c'est pour cela que
notre groupe exprime une votation favorable au gouvernement.
Presidente -
La parola al consigliere Bertin.
Bertin (IC) -
In questa fase preparatoria del Consiglio
regionale negli incontri che abbiamo avuto abbiamo sempre cercato
(a fatica a volte) di concentrarci essenzialmente sugli aspetti
programmatici, sui punti programmatici; negli incontri che abbiamo
promosso, questo è stato l'approccio: parlare di programmi, una
certa difficoltà con alcuni gruppi l'abbiamo avuta. Noi da questo
crediamo sarebbe stato giusto partire: dai programmi. I programmi
devono essere confrontati con tutti e da lì si sarebbe dovuto e
potuto partire. Si sono poi fatte scelte diverse da parte di altri
partiti e movimenti, ne prendiamo atto, ma a noi quello che
interessa sono innanzitutto i programmi, quello che andremo a
fare.
Anche oggi ci aspettavamo nella replica, magari puntuale, sui
punti che avevamo sollevato sulle mancanze come la poca chiarezza
di alcuni aspetti di questo programma e il fatto che non ci sia
stata, sia verso l'aspetto programmatico che sul resto, ci dispiace
molto, anche perché, al di là del punto che si è sottolineato nel
vostro programma di dare centralità al Consiglio, in questo caso lo
si è svilito il Consiglio, non intervenendo e non replicando alle
domande legittime che erano state poste rispetto al programma ed è
stato, a mio avviso, un peccato. Si è replicato in modo molto
sintetico più da segretario politico della Lega Nord Valle d'Aosta
che non da Presidente della Giunta incaricata, o in pectore, e
questo è un altro elemento che mi lascia perplesso.
Torniamo a quello che ci interessa. Per noi quello che conta
sono i programmi, i fatti da fare e gli obiettivi da raggiungere.
Come abbiamo più volte sottolineato, anche per la natura stessa
civica della nostra lista, a questo daremo molta importanza e su
questo ci concentreremo, il nostro apporto non lo faremo mancare,
su questo giudicheremo l'attività di questo governo e saremo
propositivi rispetto a quello che succede in questo governo.
Quello che ci preme è l'interesse generale della Valle d'Aosta,
questo è il nostro obiettivo e rimarrà questo anche nella nostra
azione.
Presidente -
La parola al consigliere Marquis.
Marquis (AC-SA-PNV) -
Abbiamo dedicato una giornata alla
dialettica politica, al confronto tra le forze all'interno
dell'aula e credo che sia stato anche un momento di decantazione
tra le tensioni della campagna elettorale e l'inizio dell'attività
vera e propria. Innanzitutto mi corre l'obbligo di registrare
positivamente il clima che c'è stato nella discussione in aula,
sicuramente migliorato rispetto a quello della scorsa
legislatura.
Per quanto ci concerne, ritengo che ora si debba passare dalle
parole al fare e come gruppo non vediamo l'ora di poter cominciare
a lavorare con uno spirito di squadra, costruttivo, partecipato. Ci
spiace assistere alla speculazione politica, dove tra le righe (e
non solo) viene evidenziato che è svilente aver affidato la
leadership
di questa maggioranza alla Lega, ma io credo che
non debba essere considerata una maggioranza a trazione leghista,
credo che in Valle d'Aosta, per viaggiare sicuri, bisogni viaggiare
con la trazione integrale. Di questo ne sono profondamente
convinto, perché c'è bisogno del contributo di tutti e, se si
vogliono ottenere degli obiettivi, bisogna ragionare in
squadra.
Credo che questo sia stato un passaggio necessario, perché
l'esito del voto ha restituito un quadro profondamente frammentato
e quindi credo che ciascuno doveva porsi al tavolo del confronto
post
elettorale rinunciando a qualcosa della propria
ideologia, con capacità di mediazione, perché in politica e in
amministrazione bisogna essere anche capaci di mediare. Pertanto
noi non approviamo il comportamento di chi, in ragione della
propria ideologia, si è ritirato sull'Aventino, non ha voluto
confrontarsi o ha preferito mantenere le proprie convinzioni,
piuttosto che mettersi a disposizione per cercare di creare
governabilità alla nostra regione, con l'intento di affrontare e
risolvere le difficili problematiche che vivono i valdostani.
La discontinuità stia proprio in questo, nel cercare di mettere
al centro i problemi dei valdostani, ma soprattutto di generare una
situazione nuova, una situazione oggi indifferibile: pianificare il
nostro sviluppo, progettare il nostro futuro. Sino ad oggi con le
risorse che sono sempre state a disposizione questo tipo di
approccio non è stato messo in atto, lo sviluppo è stato casuale,
poco programmato e oggi paghiamo pesantemente un percorso durato
trent'anni.
Noi auspichiamo che tutti insieme - anche coloro che non
appoggiano direttamente oggi questa maggioranza, ma che vivono
questa esperienza all'interno del Consiglio - si possa fare
qualcosa, si possa avere un confronto nuovo, si possa avere un
dialogo che porti a migliorare le proposte che verranno avanzate
dalla maggioranza, ma questo con un interesse unico e sovrano:
risolvere i problemi dei valdostani.
Per questo noi lavoreremo intensamente, lavoreremo per
rafforzare l'autonomia, perché riteniamo che l'autonomia della
nostra Valle sia il bene più prezioso, il bene che ci consente
anche di poter dare le giuste risposte, pertanto non siamo qui per
mortificarla ma cercare di fare di tutto per rafforzarla, come
abbiamo sempre fatto con la nostra presenza in Consiglio regionale,
e ci auspichiamo che lo si possa fare tutti assieme, in un clima
nuovo, in un clima fatto di buoni rapporti e di collaborazione tra
tutte le forze presenti.
Presidente -
La parola al consigliere Bertin.
Bertin (IC) -
Mi scusi, oggi abbiamo assistito alle
non-repliche e da parte mia a una non-dichiarazione di voto, per
questo tenevo a sottolineare il fatto che ovviamente il nostro voto
sarà contrario.
Presidente -
Grazie per la precisazione. La parola al
consigliere Bertschy.
Bertschy
(UVP) -
Non è rituale neanche fare tutti
questi interventi, ma evidentemente si attendeva anche una replica
nel merito rispetto agli interventi. La Presidente ha scelto
un'altra linea, in discontinuità con il passato, questo sì, e nel
merito non siamo entrati, quindi credo che sia opportuno ribadire
alcune cose riguardo a quello che è stato il mio intervento.
Nel DEFR 2018 troverete molte più risposte di quelle che avete
nel vostro programma e ci parla anche di povertà, quindi l'assenza
di programmazione potrete colmarla semplicemente accompagnando il
programma che la maggioranza uscente - e qui non fate cambiamenti,
perché troverete molte delle linee programmatiche che non avete
dettagliato - ha preparato. Questo la dice lunga sul fatto che le
sintesi siano state veramente larghissime, ed è difficile oggi;
anche se uno avesse voluto cercare di convincerci in un dibattito
politico che qualcosa va nella direzione politica di raggiungere
degli obiettivi, così come sono stati evidenziati, non avrebbe
potuto farlo. Quindi sul DEFR noi misureremo il lavoro di
cambiamento che ci sarà rispetto agli obiettivi che avete dato.
Rispetto a tutti gli altri temi, io non credo che ci sia da
scandalizzarsi troppo perché lei ha parlato in particolare della
sua squadra, anche perché l'altra squadra non ce l'ha. Forse ce
l'avrà in futuro, oggi c'è una squadra che è quella che ha portato
in Consiglio regionale.
Nell'ambito del giusto dibattito che c'è nei gruppi, ieri le
avrei ricordato che il francese non si tratta come l'ha trattato
nel suo intervento, ma l'altra squadra non ce l'ha ancora. Si dovrà
lavorare e credo che sarà un lavoro molto profondo quello che dovrà
fare, perché quello che si dice qua è quello che si vuol dire ai
cittadini, quello che si sa è invece quello che succede e lei sa
bene che il cambio in corsa dell'ultima ora di lunedì 25 è stato un
cambio forte, marcato, che serviva per arrivare almeno a diciotto
oggi in aula, altrimenti non ci sareste riusciti.
Io ho fatto il sindaco quindici anni, ma qui ci sono Assessori,
ci sono Presidenti, le squadre chi amministra deve costruirle, non
si amministra da soli. Per portare avanti un progetto per la
comunità, prima di tutto bisogna costruire una squadra. Poi ce ne
sono di migliori, di peggiori, ci sono quelle che possono fare la
Champions League - per ricordare una battuta del passato - però,
senza squadra, non si amministra. Io a questo proposito ringrazio
la squadra, le associazioni, che in questo anno di Assessorato, in
Azienda, hanno accompagnato il lavoro dell'Assessore, non della
persona, perché senza quelle squadre si accorgerà subito che farà
ben pochi passi.
Quindi anche attenzione a tutte queste decise minacce:
cambieremo tutto. L'amministrazione pubblica è fatta di politici e
di apparati con i quali bisogna trovare la giusta collaborazione
che non è quella della minaccia, è la giusta collaborazione:
definire gli obiettivi, assegnare gli obiettivi, cercare di
controllarli, qui sì si può fare molto meglio, ma attenzione che la
struttura pubblica ha una sua organizzazione che non è quella della
struttura privata. In questo senso vedrà che, insieme alla sua
squadra, troverete modo di lavorare, ma dovrete avere
l'atteggiamento giusto, altrimenti gli obiettivi non li potrete
raggiungere, e su tutta una serie di battaglie dei nostri ex
colleghi torneremo in aula.
Mi ricordo per esempio la questione dell'internalizzazione della
società COUP all'interno dell'Assessorato: per anni si è fatta una
battaglia per portare il progetto dell'ospedale all'interno
dell'Assessorato; io la prima interpellanza che farò - non so chi
ci sarà - sarà domandare: "quando portate la COUP all'interno
dell'Assessorato?" e chiederò una risposta positiva, perché per
anni qui si è detto che si può fare.
Chiudo, collega Fosson, con un pensiero per lei: il cambiamento
è rappresentato alla massima carica del progetto politico
presentato dai diciotto Consiglieri di maggioranza.
Presidente -
La parola al consigliere Testolin.
Testolin (UV) -
Chiediamo il voto in cabina.
Presidente -
La parola al consigliere Rollandin.
Rollandin (UV) -
Je crois que hier, après avoir juré, on
a décidé de continuer les travaux pour donner la possibilité de
présenter le programme, ce qui a été fait et je crois que tous les
collègues ont voulu relire le contrat qui a été présenté pour
prévoir qu'il y ait un débat; un débat signifie que quelqu'un dit
quelque chose pour avoir des réponses. Alors, le paradoxe est qu'on
a essayé de lire et relire la relation qui avait été faite par le
candidat Président pour faire des réflexions, des argumentations
sur les différents thèmes et pour avoir de possibles réponses.
Malheureusement, ce matin on a vu qu'il n'y a pas de réponses e in
effetti la risposta è stata "vedremo nel tempo, per adesso noi ci
concentriamo su quello che c'è da fare e non diciamo niente".
Capisce che questo è un po' un paradosso, perché abbiamo passato
una giornata a raccontarcela tra di noi, a parlare del più e del
meno senza poter avere una risposta che ci permettesse di
continuare un dialogo e di capire che cosa si voglia fare e se
dall'altra parte ci sia una disponibilità a vedere come portare
avanti determinate situazioni.
Non siamo entrati nel merito, ad esempio, di alcune tematiche:
come vengono ridefiniti gli Assessorati e ridefinite alcune
competenze che obiettivamente non sono di secondo livello, una a
caso: la Protezione civile. La Protezione civile è messa con
l'Agricoltura. La Protezione civile è sempre stata sotto la
Presidenza, ma anche per una ragione molto semplice, perché -
almeno finché non cambierete qualcosa - il Presidente ha anche
funzioni prefettizie. Ora capisco che Gerandin, come ex vigile del
fuoco, abbia la giusta volontà di mantenere un occhio su quel campo
e quindi, siccome i Vigili del fuoco fanno parte della Protezione
civile, ci sia questa volontà di allargare l'idea, ma è un aspetto
che le segnalo perché sono situazioni che poi comportano anche
responsabilità, perché, nel momento in cui ci sono degli
interventi, bisogna avere anche le strutture per poter intervenire
come Protezione civile, che è organizzata molto bene, funziona
bene, però c'è anche una direzione e una responsabilità che deve
essere mantenuta. Così ci sono tante altre questioni che avremmo
voluto affrontare, o avere una risposta del perché sono state fatte
alcune scelte. A parte quella della cultura che, per fortuna, è
stata risolta a priori.
Lo dico perché di fatto noi abbiamo parlato per una giornata
senza avere nessuna risposta. Quindi noi di questo siamo un po'
dispiaciuti, ma non per dire che ha ragione A o B, ma per dire che
purtroppo voi avete presentato un contratto fatto tra persone che
si sono trovate per sostenere un certo tipo di rapporto e fine.
Quindi noi confermiamo il nostro voto contrario.
Presidente -
La parola al consigliere Aggravi.
Aggravi
(LEGA VDA) -
Volevo soltanto fare una
piccola precisazione, a scanso di equivoci, sulla Protezione
civile. La Protezione civile non è spostata dalla Presidenza, lì
sta. All'interno della Giunta si definirà una delega per i
rapporti, come è già stato fatto in passato. Quindi non c'è nessuno
spostamento della Protezione civile.
Presidente -
La parola al consigliere Nogara.
Nogara (UVP) -
. Mi viene da dire un po' di fuffa, come
diceva spesso il collega Gerandin, perché nel programma che ci
avete dato c'è scritto "delega", però delega si immagina che la
Protezione civile sia delegata all'Assessore. Se magari poi volete
ancora specificare meglio.
Qui si parla di squadre, si è parlato tanto di squadre, io
capisco benissimo la consigliera Spelgatti che parla della sua
squadra, ci mancherebbe, del grandissimo risultato che hanno avuto,
ma ci sono stati altri movimenti che hanno avuto lo stesso
risultato e sono andati in minoranza, nati da pochissimo tempo; la
Lega mi sembra che sia da diversi anni sul panorama politico
nazionale.
La squadra, come l'ha spiegata lei, non mi sembra così compatta
perché abbiamo sentito diversi movimenti autonomisti dire che,
sotto l'aspetto amministrativo, ci possono stare se le cose vanno
come vanno, ma assolutamente non sotto l'aspetto politico. Oppure
anche dei Consiglieri che vi hanno dato dei tempi brevi per fare le
cose, perché altrimenti non le votano. Io direi che questa una
squadra proprio non è. La squadra è un'altra cosa. Poi, se c'è una
volontà di lavorare con la minoranza, un minimo di rispetto nello
spiegare che cosa si vuole fare come programma ci dovrebbe essere,
quello che non c'è stato. Praticamente ci avete liquidati dicendo
"state tranquilli, noi faremo le cose che abbiamo detto di fare" e
vi siete seduti. Lei personalmente si è seduta.
Come minoranza, ci sono state delle aperture perché, come il mio
collega Bertschy, do la massima disponibilità nel fornire tutte le
informazioni e tutto l'aiuto possibile al prossimo assessore
Gerandin, perché a me non importa che ci sia io, che ci sia Pinco o
Pallo all'agricoltura, l'agricoltura è in una situazione così
tragica che è bene aiutarla e aiutarla tutti. Perciò io mi impegno
fin da ora a dare tutte le notizie e tutto l'appoggio necessario al
prossimo Assessore all'agricoltura per fare un buon lavoro.
Però ci deve essere anche dall'altra parte un po' di
collaborazione, perché, se la sua collaborazione è quella di dire
"io non vi dico niente" e si siede, non mi sembra che sia una
collaborazione elegante.
Oltre alle cose che ho detto, vedremo. Io sono fiducioso, perché
bisogna essere fiduciosi. Lo sono di carattere, sono fiducioso
nelle promesse, sono fiducioso per le cose che voi avete promesso
che si potranno fare; vedremo nei prossimi mesi come ci
comporteremo e come vi comporterete voi.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK