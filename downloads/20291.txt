Consiglio Regionale della Valle d'Aosta - Oggetto del Consiglio n. 277 del 4 dicembre 2003 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 277 del 4 dicembre 2003 - Resoconto
OBJET N° 277/XII - Suite de l'examen de la loi de budget pour
l'année 2004.
Président - Nous sommes en train d'examiner la partie concernant
les dépenses; hier soir on s'était arrêtés au chapitre 159. Nous
pouvons continuer avec l'examen. Page 160. Page 161. Page 162. Page
163.
La parole à la Conseillère Squarzino Secondina.
Squarzino (Arc-VA) - Rispetto al capitolo 41605, volevo capire
il rapporto che c'è fra le risorse messe in competenza, che sono
uguali a quelle dello scorso anno, e il programma di governo in cui
si indica il settore dell'agriturismo come uno di quelli che
dovrebbero caratterizzare la nuova fisionomia dell'azienda
agricola. Vorrei capire se rispetto a questo settore si è deciso di
pensare agli altri anni, anche se negli altri anni non è aumentato
il finanziamento.
Président - La parole à l'Assesseur à l'agriculture, aux
ressources naturelles et à la protection civile, Vicquéry.
Vicquéry (UV) - I finanziamenti sono in effetti uguali rispetto
a quelli dell'anno scorso, la volontà politica di rilanciare e di
regolamentare di nuovo il sistema lo espliciterà con il disegno di
legge che stiamo predisponendo con le associazioni di categoria.
C'è l'intenzione di fare una legge, per riorganizzare il sistema
agrituristico, ma in termini di impegno di spesa non ci sono
differenze, perché dipende dalla risposta da parte degli operatori
agrituristici rispetto alla volontà di rilanciare questo
settore.
In proposito annuncio che è appena decollato un nuovo corso con
una domanda consistente di partecipanti.
Président - Page 164.
La parole au Conseiller Riccarand.
Riccarand (Arc-VA) - Il capitolo 41735 contenente contributi per
lo sviluppo e il miglioramento delle infrastrutture rurali ha un
incremento notevolissimo. Questo capitolo aveva, sull'assestato
2002, 13 milioni di euro; nell'assestato 2003, 24 milioni e nella
competenza va a 29,5 milioni e nel pluriennale aumenta
ulteriormente. Volevo capire come mai su questo capitolo sembra che
vi sia una disponibilità illimitata in contrasto con quello che
avviene per tutti i capitoli, in cui c'è la teoria delle risorse
finite.
Président - La parole à l'Assesseur à l'agriculture, aux
ressources naturelles et à la protection civile, Vicquéry.
Vicquéry (UV) - Visto l'importo in competenza, mi aspettavo
questa domanda, è un problema che mi sono posto, che ho posto alla
Giunta regionale, perché questo capitolo riguarda i finanziamenti
ai consorzi, rispetto ai quali stiamo cercando di capire quali sono
gli interventi che gli stessi consorzi ritengono prioritari sul
monte di domande e di progetti che risultano agli atti, che
ammontano a qualcosa come 1200 dossier aperti.
Abbiamo fatto una circolare ai consorzi, per sapere se alcuni di
questi progetti sono ancora validi o se sono - come reputiamo -
superati da altri progetti di intervento globale, che sono
intervenuti anche successivamente all'alluvione, perché l'alluvione
ha obbligato tutta una serie di consorzi a rivedere le
progettazioni originarie. Su questi capitoli succede che ci sono
grossi residui passivi; il tema lo ha già toccato anche il collega
Marguerettaz, perché la tempistica di effettuazione dei lavori non
rispetta la progettazione per mille motivi. Sicuramente l'alluvione
ha creato grossissimi problemi. Stiamo uscendo dalla fase
post-alluvionale, riteniamo di poter riportare in termini di
gestione del bilancio in termini un po' più legati alle singole
annualità, però non è un lavoro facile da fare neppure da parte dei
presidenti del consorzio.
Il fatto che ci sia questa disponibilità di bilancio sul 2004 e
sugli anni successivi non deve trarre in inganno, perché essendo la
totalità degli interventi finanziati sulla pluriennalità, una
grossa fetta di questa disponibilità è già stata impegnata con
progetti già definitivi, approvati nel 2003 con impegno di spesa
anche nel 2004-2005-2006. La reale disponibilità di questi capitoli
è molto limitata, sarà un argomento su cui torneremo, non appena
avremo contezza delle priorità da parte dei consorzi e faremo
rifare i conti ad alcuni di loro che hanno presentato dei progetti
di riorganizzazione globale che investono risorse ingenti.
Su questo capitolo e sugli altri, perché il ragionamento si
equivale, si tratta di capire se dobbiamo approvare l'intera spesa
per i progetti cosiddetti di "riordino globale", che vanno dal
miglioramento fondiario all'irrigazione, progetti che impegnano
decine e decine di milioni di euro, oppure ritornare a stralci dei
progetti globali. Così facendo, probabilmente riusciremmo a gestire
meglio le annualità del bilancio; approvato il progetto di riordino
globale, in quanto decisione politica, ricomporre gli impegni di
spesa sulle singole annualità, per evitare di trascinare da
un'annualità all'altra dei residui, perché interventi di questo
genere comportano una tempistica di realizzazione che va sempre e
comunque oltre il triennio: questo è il problema generale.
Avremo le idee più chiare dopo il 15 dicembre, data entro la
quale i consorzi devono rispondere a una serie di domande che
abbiamo posto loro.
Président - La parole à la Conseillère Squarzino Secondina.
Squarzino (Arc-VA) - Rispetto alle spiegazioni fornite
dall'Assessore, intanto da quello che lei dice prendiamo atto che
questa cifra le è stata fornita dagli uffici, sulla quale lei non
ha potuto intervenire in alcun modo, perché si tratta di progetti
che si sono trascinati nel tempo. Su questo mi sembra che la
volontà politica della Giunta abbia preso atto della situazione,
abbia aggiunto alcune risorse in attesa di che cosa? Non si capisce
bene in attesa di che cosa! Primo elemento.
Secondo: vorrei capire che rapporto c'è rispetto a questi
progetti che stanno andando avanti così; lei ha parlato di 1.200
progetti aperti, non sono "bruscolini"; di fronte a questi 1.200
progetti aperti di richiesta di ordinamento fondiario i soldi ci
sono; di fronte magari a centinaia di richieste di altro tipo, nel
sociale, per la casa, o anche richieste che riguardano la cultura o
la scuola, lì, i soldi non ci sono! Chiusa parentesi.
La domanda precisa che volevo porre è: che rapporto c'è fra
questi 1.200 progetti aperti in tutta la regione e il piano di
sviluppo rurale? Si ha l'impressione che siano due logiche
totalmente diverse, ciascuna gestita forse da uffici diversi o con
logiche diverse, per cui c'è una cifra enorme di fondi, perché qui
si parla - anche l'Assessore lo ha riconosciuto credo con onestà
intellettuale - di 30 milioni quasi di euro e non si può dire che
sia una piccola cifra, sono effettivamente cifre enormi, queste!
Allora, che rapporto c'è fra questi finanziamenti enormi che si
spalmano sul territorio nell'ambito agricolo e il piano di sviluppo
rurale, che mi sembra segua un altro tipo di logica? Chiedo se c'è
stato un confronto fra queste logiche diverse.
Chiedo all'Assessore: il piano di sviluppo rurale segue una
logica ben precisa: quella di favorire lo sviluppo delle aziende in
base a criteri di efficienza, utilità per l'ambiente, economicità e
uno sviluppo che sia contestuale, che vada in tutte le direzioni,
non solo l'agricoltura, ma anche il turismo; ora, questo è un tipo
di logica che richiede l'analisi dei progetti, dei costi, dei
benefici, delle risorse, il rapporto costi-benefici e, sulla base
di questo progetto, vengono individuate le risorse e gli interventi
necessari. In questo capitolo, nel settore dei consorzi di
miglioramento fondiario, che tipo di logica c'è, quale tipo di
valutazione costi-benefici viene fatta e quindi sulla base di quali
elementi si definiscono questi fondi? Ancora: c'è un rapporto fra
le zone di miglioramento fondiario che sono state oggetto di
particolari finanziamenti e lo sviluppo delle aziende?
Président - La parole à l'Assesseur à l'agriculture, aux
ressources naturelles et à la protection civile, Vicquéry.
Vicquéry (UV) - Ci sono due tipi di livelli: uno, è il livello
del singolo intervento che riguarda la singola azienda agricola,
che va dal settore infrastrutturale in senso generale al settore
più di aiuto - anche se non voglio usare questo termine -
all'attività dell'azienda stessa, con tutte le misure previste dal
piano di sviluppo rurale, che riguardano dalle politiche a favore
dei giovani agricoltori, al discorso delle zone svantaggiate,
all'agroambiente; l'altro, è il livello dei consorzi.
Di certo posso affermare che nel momento in cui
l'Amministrazione regionale ha fatto una scelta di tipo strategico
rispetto al ruolo dei consorzi ed ha obbligato i vecchi consorzi a
trasformarsi statutariamente in consorzi di tipo obbligatorio,
consorzi di miglioramento fondiario, questa scelta è stata
premiante, perché abbiamo oggi una realtà della Valle d'Aosta che
vede 103-104 consorzi costituiti, che coprono l'intero territorio
della Valle d'Aosta e hanno assunto una dimensione di tipo
economico che, a volte, equivale o addirittura supera il ruolo di
certe amministrazioni comunali.
Questi consorzi, nel momento in cui hanno avuto questo ruolo,
che ha avuto un impulso forte da parte della Giunta regionale, per
fortuna si sono attivati per riprendere in mano la gestione del
territorio, la quale era abbandonata a sé stessa perché le
amministrazioni comunali si interessavano più di infrastruttura
primaria rispetto alla gestione del miglioramento fondiario, per
cui è ritornata in mano ai diretti usufruitori la gestione del
territorio. Questo ha fatto esplodere le domande, anche perché è
entrato in vigore il piano di sviluppo rurale con i finanziamenti
correlati, per cui è da mettere assolutamente in positivo questa
fase. Tale fase ha comunque comportato e comporta dei problemi
gestionali rispetto alle annualità di bilancio rispetto alle
disponibilità finanziarie. Questo volevo fosse chiaro perché è
assolutamente meritoria l'opera dei presidenti dei direttivi dei
consorzi.
Mi si chiede qual è il rapporto costi-benefici; questo è uno dei
problemi che ci siamo posti con una circolare che abbiamo fatto ai
consorzi. Vogliamo capire, da parte loro, quali sono le priorità
rispetto a questo monte di pratiche aperte, alcune di poco conto,
altre di valore assoluto molto più importante, per andare a
definire delle priorità secondo delle logiche e queste priorità, da
parte nostra sicuramente, andranno nella logica del riordino
fondiario: su questo non c'è ombra di dubbio, perché la
sopravvivenza e la salvezza del sistema agricolo in Valle d'Aosta
passa attraverso il superamento della fase storica della
parcellizzazione del territorio; per cui, assolutamente, priorità
ai riordini fondiari, all'interno dei quali ci sono degli
interventi che avranno una tempistica differente.
È difficile, in un sistema così fragile, definire esattamente il
rapporto costi-benefici, perché se si ragionasse in termini di
quanti sono i possibili fruitori di una strada interpoderale o di
un "ru" rispetto al beneficio che ne viene ai diretti interessati,
sicuramente non ragioneremmo in modo corretto, in quanto, a mio
parere, è molto più importante bloccare la fase di degrado che in
alcune zone si sta evidenziando piuttosto che fare un rapporto
puramente economico finanziario dei costi-benefici. Cito ad esempio
la Valle di Gressoney, per la quale stanno partendo iniziative
interessantissime con le monorotaie; una monorotaia, anche se mi
costa, mi dà la possibilità poi di rilanciare un vallone intero
dove, è vero, ci sono 2 "mayen", ma questi 2 "mayen" mi tengono sul
campo mediamente - vado a memoria - 150-200 capi di bestiame e,
soprattutto, mi blocca il degrado e l'abbandono della montagna. Il
rapporto costi-benefici va inteso perciò in questo senso, non in
termini puramente economici.
Tutto questo si inserisce in una logica di aiuto all'azienda
agricola, logica che deve tenere conto dei delicatissimi equilibri
fra l'azienda di piano e l'azienda di alpeggio, e in effetti posso
dire che fra gli obiettivi che ci poniamo - essendo la fase del
piano di sviluppo rurale di medio termine - c'è quello di
rimodulare alcune misure; alcune di queste sono molto ben
utilizzate e altre meno, per riequilibrare alcuni aspetti che vanno
assolutamente riequilibrati.
Voglio dire che è un argomento aperto, ma non teniamo conto solo
di quanto vediamo sui capitoli di bilancio, perché questi
riflettono una parte degli interventi che si stanno facendo; molti
di questi non sono economicamente visibili, ma sono
importantissimi. La misura sui giovani agricoltori in sé è un dato
finanziario modesto, ma rispetto ai nuovi insediamenti ha una
valenza enorme e potremmo parlare di viticoltura, di arboricoltura
e di altro. Questi dati sono la fotografia dell'esistente, è vero,
però vorremmo anche su questo settore fare dei bandi, in modo da
dare scadenze annuali per la presentazione dei progetti e avere un
dato di bilancio più certo.
All'interno dei bandi definiremo delle priorità di intervento
rispetto a una logica di equità territoriale, perché ci sono alcuni
consorzi attivissimi, altri meno, e vogliamo ragionare anche in
termini di equità di rapporti trasversali territoriali
omogenei.
Président - La parole à la Conseillère Squarzino Secondina.
Squarzino (Arc-VA) - Solo due dati; di questa cifra quanto è già
stato impegnato? Se non ha il dato adesso, me lo fa
avere… 80% impegnato? Va bene!
Président - Page 165. Page 166.
La parole au Conseiller Fey.
Fey (UV) - Capitolo 42000, a favore dei conduttori aziende
agricole per rifacimento danni arrecati alla produzione agricola
dalla fauna selvatica; questa fauna selvatica è a base di
cinghiali, cervi o cos'altro? Vorrei vedere di risolvere questi
problemi, perché visto che, ad oggi, in bassa Valle, ci sono dei
danni enormi, questo potrebbe evitare gli abbandoni totali della
media montagna, che sarebbero un danno per la nostra regione, in
quanto la media montagna rappresenta una meta preferita dal turista
e la cornice della Valle d'Aosta.
Président - La parole à l'Assesseur à l'agriculture, aux
ressources naturelles et à la protection civile, Vicquéry.
Vicquéry (UV) - Ringrazio il Consigliere Fey perché questa è una
domanda di attualità che è al centro dell'attenzione
dell'Assessorato. Ho avuto modo di dire che mi considero su questo
versante più Assessore all'agricoltura che Assessore alla caccia,
per cui adotteremo e stiamo adottando tutte le azioni per tutelare
l'agricoltura.
Leggevo l'altro giorno un articolo molto interessante su "Le
Monde", che riprende le problematiche che stiamo vivendo in Valle;
in questo articolo si parla di una rivalità sempre più accesa, a
volte con delle punte che vanno al di là della rivalità fra
agricoltori e cacciatori. Non vorremmo che in Valle questa
situazione peggiorasse. Abbiamo allo studio e in fase di attuazione
alcune misure che dovrebbero permettere l'abbattimento delle 3
specie: cinghiali, cervi e anche ghiandaie; abbiamo una serie di
richieste di danni per le ghiandaie non indifferenti. Ci sono
problemi tecnici di cattura di questi animali; noi chiediamo la
collaborazione degli agricoltori e dei cacciatori. Forniremo alle
singole "sociétés d'élevage" che sono rappresentate in tutti i
Comuni della Valle d'Aosta delle gabbie per la cattura, gabbie che
stiamo consegnando, e questi organismi se ne gestiranno
l'utilizzo.
Sono partiti dal 1° dicembre dei corsi per le girate, composte
da 7-8 cacciatori, e daremo la possibilità di gestire meglio la
caccia vagante che è possibile utilizzare tutto l'anno, ma qui deve
esserci una disponibilità specifica da parte delle stazioni
forestali, da un lato, e da parte dei cacciatori, dall'altro,
cacciatori che dovranno poi essere disponibili nel momento in cui
ci chiede la loro collaborazione, perché a coloro che daranno
questa disponibilità consentiremo di intervenire nel momento in cui
il cinghiale o il cervo passa di fronte alla sua casa, abbattendolo
e comunicando alla stazione forestale l'abbattimento; però, non
possiamo trasformare la Valle d'Aosta in un "Far West" dove tutti
girano con il fucile sulla spalla tutto l'anno!
Se questa disponibilità viene data e l'impegno viene
sottoscritto, instauriamo una sorta di contratto fra le parti e a
chi aderisce al contratto verrà data questa possibilità, perché
sappiamo che è un cacciatore che ha fatto un corso di preparazione,
che è preparato per la caccia, che sa come si caccia e che non è un
pericolo per sé stesso e per gli altri. Confido di poter dare una
svolta a questo problema che assilla tutti; ultimamente anche la
Svizzera, che ne era indenne, sta ragionando sulle stesse
problematiche. È chiaro che è impossibile ipotizzare
un'eliminazione di queste specie, sicuramente una riduzione per
salvaguardare i terreni. Questo capitolo di 232.000 euro è solo uno
"specchietto delle allodole", perché molti non presentano istanza
non conoscendo le procedure e, comunque sia, 232.000 euro sono un
piccolo "contentino", perché la riproduzione delle colture va ben
al di là dell'indennizzo che la Regione dà. È un argomento aperto;
sicuramente torneremo su questo, ma le indicazioni di tipo
programmatico sono queste.
Depuis 9 heures 42 et jusqu'à 9 heures 51, c'est le
Vice-président Nicco qui remplit les fonctions de Président de la
séance.
Presidente - Pagina 167. Pagina 168. Pagina 169. Pagina 170.
Pagina 171. Pagina 172. Pagina 173. Pagina 174. Pagina 175. Pagina
176. Pagina 177. Pagina 178. Pagina 179. Pagina 180.
La parola al Consigliere Comé.
Comé (SA) - Volevo solo chiedere il numero 35745, contributi in
conto capitale a favore di imprese industriali e loro consorzi a
sostegno di investimenti produttivi…
chiedo scusa, ho sbagliato io…
Presidente - Pagina 181.
La parola al Consigliere Tibaldi.
Tibaldi (CdL) - Il capitolo 46850, contributi per la ricerca e
lo sviluppo nel settore industriale, prevede un impegno di
5.200.000 euro in termini di competenza; vorremmo sapere se questo
impegno viene sempre indirizzato a favore del centro "Dora" della
"Tecdis" di Châtillon, che appare più come un contributo ordinario
di esercizio piuttosto che un vero e proprio contributo per la
ricerca e lo sviluppo del settore industriale, oppure se c'è
qualche novità rispetto al passato.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Il 46850 è un capitolo che presenta una
previsione di spesa di 5.200.000 euro e riguarda interventi di
ricerca in cui è coinvolta la società "Dora", ma sono coinvolte
anche molte altre società: c'è ad esempio la "Viasystem",
l'"Olivetti" di Arnad, la "GPS Standard", la "Cogne" di Aosta, la
"Balzano"… queste sono alcune delle
imprese che sono coinvolte.
Potrei fornire una situazione più precisa rispetto all'impegno
che riguarda le imprese che in Valle d'Aosta effettuano ricerca,
comunque non riguarda solo la società "Dora", ma un insieme di
altre imprese industriali regionali, ad esempio la "Meridian".
Presidente - La parola al Consigliere Frassy.
Frassy (CdL) - Capitolo 35790, che però vorrei esaminare con
alcuni capitoli che sono nelle pagine successive, ma aventi
attinenza, e sono: il 47630 a pagina 187, e il 35660 a pagina 189;
sono capitoli inerenti stanziamenti per i fondi rischi
rispettivamente: industria, artigiani e commercianti. Abbiamo
riscontrato che i primi due sono più che quadruplicati, quello dei
commercianti è stabile; immaginiamo che ci siano delle filosofie di
tipo finanziario o altri ragionamenti sottesi. Vorremmo capire
quali sono i ragionamenti che portano a variazioni per i primi due,
mantenendo stabile il terzo.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Il motivo è semplice: con questo capitolo
e quelli successivi che sono stati indicati dal Consigliere Frassy,
attiviamo un fondo rischi che previsto dalla legge n. 6 e riguarda
sia le attività industriali che quelle artigianali; di conseguenza,
questo fondo rischi - che oltretutto è una novità, prevista in
questa legge - viene attivato per la prima volta, quindi non c'è
una diretta connessione con le attività del settore commerciale,
che fanno riferimento, ad esempio, alla legge n. 19 la quale ha
caratteristiche analoghe, ma che rappresenta una risposta ai
problemi del settore commerciale, che, pur essendo assimilabili a
quelli del settore artigianale e industriale, rivestono una loro
specificità. In questo modo trovano risposta nella legge n. 6 e nei
capitoli che sono finanziati per i fondi rischi.
Président - Page 182.
La parole au Conseiller Comé.
Comé (SA) - Sul capitolo 46940, spese per acquisto, costruzione,
adeguamento, manutenzione straordinaria di aree e di immobili da
destinare ad interventi nel settore industriale, non ci sono
riferimenti di legge. Volevo chiedere intanto, rispetto all'anno
scorso, abbiamo un assestato di 3
milioni… quest'anno, in competenza, c'è
1,7 milioni; come mai questa riduzione e quali sono le aree e gli
immobili soggetti ad interventi da parte della Regione.
Président - La parole au Conseiller Tibaldi.
Tibaldi (CdL) - Sono stanziati 1.700.000 euro per la bonifica,
la reinfrastrutturazione delle aree in prossimità dell'insediamento
con "Acciai Speciali"; pensiamo che siano soldi stanziati in
attuazione del famoso protocollo di intesa della legge regionale
del 1993. Vorremmo sapere lo stato dell'arte.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Per quanto riguarda la questione posta
dal Consigliere Comé, questo capitolo presenta una riduzione in
quanto degli interventi relativi al sottopasso per l'accesso allo
stabilimento "Meridian" sono stati spostati dal 2004 agli anni
successivi. Per il resto, in questo capitolo si affrontano i
problemi relativi alla gestione e manutenzione straordinaria
dell'area "Ilssa Viola", rispetto alla quale c'è una convenzione
con il "Centro Sviluppo", che impegna una spesa di 885.000 euro su
base annua, e all'interno di questa vi è una posta di 200.000 euro,
che riguardano un disegno di legge in itinere, notificato alla CE,
relativo agli interventi regionali a sostegno delle imprese
artigianali e industriali. Il decremento è relativo ad un'opera di
accesso ad uno stabilimento e non specificatamente ad un'opera
direttamente connessa a costruzioni di stabilimenti o
quant'altro.
Per quanto riguarda il 46970, questo è un intervento che
riguarda la costruzione di un parcheggio, comunque sull'"area
Cogne" ci sono interventi diversi, alcuni legati al DOCUP,
Obiettivo II, altri legati all'accordo di programma, che comportano
per il 2004 un impegno di spesa di 5.401.000 euro, riguardano la
sistemazione dell'area, la costruzione di capannoni industriali e
il "restyling" del capannone del Pack. In sostanza, nel 2003 c'è
stato un impegno di spesa di 4.014.000 euro, a fronte di una
previsione per il 2004 di 5.401.000 euro. L'anno prossimo è l'anno
in cui si dovrebbero fare gli interventi importanti per
l'assestamento dell'area, soprattutto per costruire quelle
infrastrutture che sono necessarie per un avvio dell'area
stessa.
È stata ultimamente formalizzata una richiesta da parte del
consorzio artigiani, rispetto a cui c'è una richiesta di 33 imprese
per insediarsi nell'area e, come si è visto nella giornata
dell'altro ieri, la possibilità di impegno di spesa per
l'attivazione di consorzi la legge finanziaria l'ha portata da un
massimale di spesa di 2,5 milioni a 5 milioni di euro, cosa che
consente la possibilità di utilizzare un unico consorzio sull'area
per la costruzione di capannoni che interessano le aziende
artigiane. Con il vecchio limite di spesa si sarebbe dovuto, vista
la dimensione dell'insediamento, spezzettare in due il consorzio,
con tutta una serie di problemi di gestione e complicazioni sul
piano burocratico.
Président - Page 183.
La parole au Conseiller Frassy.
Frassy (CdL) - Il capitolo 46975, oneri per la concessione di
incentivi ad imprese industriali per la realizzazione di nuovi
insediamenti nell'"area Cogne", ha un assestato di 1.840.000 euro e
una competenza di 340.000 euro. A fronte di questi dati rileviamo
che nell'"area Cogne" ancora nulla è accaduto dal punto di vista
degli insediamenti e, soprattutto, dal punto di vista degli
insediamenti industriali, perché qui il riferimento è alle imprese
industriali e non a quelle artigianali.
Vorremmo capire l'assestato 2003, con quali risultati è stato
speso e la competenza 2004 per quali motivi è così ridotta, in
considerazione del fatto che l'area risulta ad oggi totalmente
libera.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Questo capitolo è necessariamente
collegato agli interventi diretti che la Regione può fare nei
confronti dell'impresa, per investimenti, per ricerca, per attività
di innovazione tecnologica e quant'altro. Dal momento che non ci
sono nell'area, al di là della "Pépinière", che ha un finanziamento
specifico e segue un proprio iter, dei capannoni che possano
accogliere delle imprese, altrettanto evidente è che non è
possibile dare dei sussidi ad imprese che dovranno successivamente
insediarsi. Siccome il 2004 sarà l'anno in cui si costruiscono i
capannoni, sarà possibile fare questi interventi per gli anni
successivi…
(interruzione del Consigliere Frassy, fuori
microfono)
… perché ci sono stati dei ritardi
nella realizzazione dei capannoni e quindi nella predisposizione di
queste opere.
Président - La parole au Conseiller Frassy.
Frassy (CdL) - Forse nella sintesi non sono stato chiaro,
Assessore: se l'assestato è di 1.840.000 euro, si deduce che sono
stati spesi; se sono stati spesi e lei ci conferma che non ci sono
nuovi insediamenti, il titolo del capitolo doveva essere
finalizzato ai nuovi insediamenti. Allora il senso della domanda è:
come fanno ad essere stati spesi su questo capitolo, se nuovi
insediamenti non ce ne sono?
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - L'assestato non rappresenta l'impegno di
spesa, tant'è che l'impegno di spesa per il 2003 su questo capitolo
è pari a zero, quindi da questo punto di vista l'assestamento non
rappresenta soldi impegnati da questa Amministrazione.
Président - La parole au Conseiller Frassy.
Frassy (CdL) - Noi vorremmo capire il meccanismo, perché ci
sfugge qualcosa: non sono spesi, non sono impegnati e sono
nell'assestato; ci può dare qualche ulteriore delucidazione su cosa
sta ad indicare l'assestato, perlomeno per questo capitolo? Che
utilizzo ne è stato fatto dei fondi?
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Solo una questione tecnica: l'assestato non
è l'impegnato, l'assestato è un importo che è ancora definito in
bilancio, che dovrà necessitare di atti che sono impegni e
liquidazioni successivamente. Se alla fine dell'anno non dovessero
poi essere impegnati, andranno in economia, ma allo stato attuale
l'assestato vuol semplicemente significare che c'è la previsione di
bilancio e che ha una sua validità fino al 31 dicembre.
Président - La parole au Conseiller Frassy.
Frassy (CdL) - È vero che non si finisce mai di imparare, però
questa mattina abbiamo imparato che la contabilità del bilancio si
presta ad interpretazioni più o meno di finanza creativa, perché
l'Assessore ci dice: "abbiamo una situazione a zero perché non
abbiamo speso una lira"; dopodiché l'Assessore al bilancio precisa
che c'è l'intendimento di spendere, l'Assessore all'industria ci
dice che la competenza è limitata a 340.000 euro, proprio perché
non c'è necessità di spendere, addirittura c'è una previsione di
residuo di 100.000… scusatemi, ma
questo capitolo è inattendibile!
Il problema comunque non è il capitolo, il problema è
l'operazione sull'"area Cogne", che - scusi Assessore - procede a
vista, perché quando leggiamo che questo assestato ha 1.840.000
euro e lei ci dice che è zero l'impegno di spesa, è contraddetto da
quanto il suo collega alle finanze ha ora enunciato, che c'è
l'intendimento di spendere! Se ci fosse l'intendimento di spendere,
non si capisce come ci possa essere la previsione di competenza per
l'anno successivo, limitata a 340.000 euro, in considerazione del
fatto che lei ci ha detto: è solo 340.000 euro perché per il
prossimo anno non accadrà ancora nulla. Se per il prossimo anno non
accadrà ancora nulla, Assessore Ferraris, come fate a spendere
1.840.000 meno i 100.000 presunti di residuo in poco meno di 1
mese?
L'evidenza che vogliamo far rimarcare è la gravità della
situazione dell'"area Cogne", perché sull'"area Cogne" c'è
l'evidenza contabile e finanziaria di una totale assenza di
programmazione; quello che ancora più ci preoccupa, è che fra la
programmazione che fa l'Assessorato al bilancio e la programmazione
di settore che fa il suo Assessorato c'è uno scollegamento totale!
Dopodiché la risposta è venuta fuori da questo "botta e risposta"!
Ne prendiamo atto, ma dobbiamo dire, con rammarico, che le nostre
previsioni, le nostre interpellanze e interrogazioni - purtroppo
per la realtà economica valdostana - erano più che mai fondate, nel
senso che quando andavamo a denunciare ritardi e difficoltà a dare
attuazione a quelle idee che avevate scritto e modificato più volte
nei piani delle deliberazioni, purtroppo era la verità! Ne
prendiamo atto!
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Per una precisazione, con la speranza che
si concluda questa discussione!
Il bilancio che stiamo votando è un bilancio di previsione, le
previsioni possono realizzarsi e possono non realizzarsi; in questo
caso il discorso relativamente all'assestato di 1.840.000 euro non
si è verificato. Alla fine dell'anno si prenderà atto di questo; il
Consigliere Frassy dirà che la nostra previsione non era delle
migliori e che la posizione dell'Assessorato all'industria
sull'"area Cogne" è assolutamente fallimentare perché la previsione
non si è realizzata nei modi e nei tempi dovuti, benissimo! Però,
qui, non c'è nessuna delle questioni che lei ha posto, è un fatto
tecnico molto chiaro, questi soldi non sono stati utilizzati,
andranno in economia, c'è una previsione di 340.000 euro molto
prudenziale che è collegata al fatto di pensare di poter realizzare
gli investimenti e avere i capannoni pronti prima della fine
dell'anno. Sul piano tecnico potrebbe essere possibile; ci siamo
cautelati mantenendo una posta minima che ci consentirebbe di
attivare l'area, quindi è una previsione estremamente prudenziale
da questo punto di vista.
Dal punto di vista della legittimità contabile la questione è
chiara: l'assestato non è un impegno di spesa, sono due cose
diverse perché una, è una previsione, l'altra, è una spesa
impegnata con atti deliberativi, che in questo caso non ci sono.
Sono soldi che andranno nell'avanzo di amministrazione; l'Assessore
Marguerettaz ha detto che è prevedibile che ci sarà l'anno
prossimo, questa è una fetta.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Forse qui abbiamo un problema di
comprensione.
L'assestato permette ancora la spesa, in quanto viene mantenuta
la previsione; dopodiché, se al termine dell'anno non ci saranno
degli impegni, andranno in economia e andranno a costituire
l'avanzo. Volevo dare delle ulteriori indicazioni anche sulla
rappresentazione dei residui, perché anche sui residui occorre
precisare che sono presunti, essendo l'esercizio non ancora
terminato. Il residuo è un importo in cui abbiamo individuato il
fornitore e l'importo, ma che avrà una manifestazione finanziaria
nell'esercizio a venire. La previsione minimale di 100.000 è una
previsione che da qui alla fine dell'anno, ci fosse un impegno di
100.000, questo verrebbe pagato l'anno successivo; però, parliamo
sempre di residui presunti.
Président - Page 184. Page 185. Page 186. Page 187. Page 188.
Page 189. Page 190. Page 191. Page 192.
La parole au Conseiller Tibaldi.
Tibaldi (CdL) - Capitolo 64300: 3,5 milioni di euro per
finanziare le AIAT. Rspetto al 2001 c'è un incremento cospicuo, si
passa da 6 miliardi previsti nella legge n. 6/2001 istitutiva delle
AIAT a 3,5 milioni di euro odierni. Quali sono gli intendimenti
dell'Assessore per quanto concerne le AIAT: c'è uno sviluppo, una
dislocazione sul territorio di uffici nuovi?
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Ci troviamo di fronte intanto ad una prudenzialità
dovuta al fatto che è molto meglio prevedere un capitolo
sufficientemente finanziato, piuttosto che doverlo rimpinguare a
seguito delle richieste dei presidenti dell'AIAT.
La verità per la quale ci siamo tenuti più larghi deriva dal
fatto che abbiamo alcuni Comuni che oggi non fanno parte di alcuna
AIAT, sono 6 Comuni della sua zona e che sembrano intenzionati
dall'inizio dell'anno prossimo a scegliere se far parte dell'AIAT
di Saint-Vincent o se dell'AIAT della Valtournenche: questo
comporterebbe un aumento di costi, di cui dobbiamo tener conto.
Quale futuro per le AIAT? Questo è un tema interessante che
avremo modo di sviluppare quando avremo più tempo; mi permetto solo
di dire che il 2004 va considerato per il turismo il momento dello
studio e approfondimento dei dati e del reperimento dei dati, per
poter successivamente operare. Non credo sia realistico operare
adesso una "riforma della riforma"; bisogna invece fare in modo che
oggi, in particolare le AIAT e i consorzi - perché, come lei vede,
c'è un'altra parte di questi capitoli dedicata al finanziamento dei
consorzi -, non ci siano degli sprechi e delle duplicazioni. Credo
realisticamente che una "riforma della riforma" non potrebbe venire
prima della seconda metà del 2005.
Président - La parole au Conseiller Comé.
Comé (SA) - Volevo fare un'osservazione sul capitolo 64380,
contributi all'Unione valdostana guide di alta montagna per la
stipula di polizze collettive di assicurazioni contro gli infortuni
dei soci dell'unione stessa. Non vorrei creare delle disuguaglianze
fra coloro che operano nel mondo della montagna; pertanto, invito
l'Assessore a predisporre un testo di legge che vada nell'indirizzo
di dare questi contributi per le polizze assicurative a tutti gli
operatori coinvolti del Soccorso alpino valdostano, al personale
addetto sulle piste di sci. So che queste sono richieste già nate
nel tempo, ma visto che non vengono tolte, direi a questo punto di
attivarsi per fare una legge che dia a tutti la polizza
assicurativa.
Président - La parole au Conseiller Frassy.
Frassy (CdL) - Il capitolo 64110 prevede una riduzione
significativa per le spese inerenti ritiri e raduni società e
organismi sportivi; immaginiamo si riferisca a tutto quello che è
l'ambito sportivo, e non solo all'ambito degli sport legati alla
montagna.
Vorremmo capire se ci sono altri capitoli che riprendono i fondi
che mancano o se è una scelta politica, quella di tagliare i
sovvenzionamenti alle associazioni. Lego il ragionamento con il
capitolo della pagina successiva, 64460, in cui, invece - e lo
condividiamo -, c'è una valorizzazione dell'attività agonistica
sciistica, in quanto vengono rimpinguati i finanziamenti all'ASIVA.
Oltre all'ASIVA che svolge attività agonistica, c'è tutta una serie
di attività promozionali legate alla montagna svolte dagli sci
club, che ormai lamentano una certa "assenza di considerazione" da
parte della legislazione regionale. Di queste cose abbiamo parlato
durante una serie di audizioni effettuate in V Commissione, ed è
emersa l'assenza di sensibilità nel promuovere e sostenere lo sci;
i dati che sono emersi, dei Valdostani che hanno sciato la scorsa
stagione, sono significativi.
Vorremmo perciò capire se nel capitolo 64110 vi sono dei criteri
differenti rispetto alla promozione dello sci in riferimento agli
altri sport.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Vorrei iniziare a rispondere sulla questione delle
polizze collettive di assicurazione; in questa pagina si parla
delle guide alpine e, nella pagina successiva, in fondo, si parla
dei maestri di sci.
Devo dire che l'importo per i maestri di sci è molto più
corposo: sono 105.000 euro contro 55.000 euro. Naturalmente bisogna
tenere separate le diverse figure professionali, per quel che
riguarda gli addetti agli impianti di risalita sono dei lavoratori
dipendenti, quindi hanno coperture assicurative, o attraverso
l'INAIL, o attraverso polizze che vengono stipulate dagli impianti
di risalita stessi. Per quel che riguarda le guide alpine e i
maestri di sci - i colleghi di Giunta lo sanno perché ho sollevato
questo problema -, queste norme risalgono al secondo dopoguerra,
quando queste 2 prime figure professionali, peraltro citate nello
Statuto di autonomia - ed è una peculiarità assoluta -, avevano un
bisogno di protezione, per così dire; oggi si tratta di 2 strumenti
obsoleti, che andrebbero rivisti alla luce delle normative
comunitarie. L'impegno per il prossimo anno è quello di riflettere
in piena intesa con le associazioni di categoria sul fatto se abbia
ancora una logica e, piuttosto che allargare, si tratta di
riflettere con loro di un'eventuale riduzione.
Per quel che riguarda le osservazioni svolte dal Consigliere
Frassy, il capitolo 64110 era quello che lo scorso anno era
dedicato - l'importo dell'assestato 2003 ne è dimostrazione - ai
ritiri di calcio. Da quest'anno la dizione è più vasta e dice:
"ad organismi sportivi e non solo raduni collegiali di
società"
; la riduzione tiene conto del fatto che noi non
abbiamo più in essere l'accordo con la "Juventus" che assorbiva una
parte grande di questo importo. Ho insistito con i membri del
Governo regionale di mantenere questo capitolo, di dargli alcune
connotazioni che si rifanno anche alla problematica da lei
sollevata, questione che io stesso ho sollevato in diverse
occasioni, di un certo oblio degli sport della montagna da parte
della nostra popolazione. Qui, vorrei essere rassicurante: la
scelta di aumentare il contributo ASIVA va in quel senso preciso,
per la prossima stagione invernale potremo portare delle novità
sotto il profilo delle tariffe d'intesa con l'associazione impianti
di risalita.
Come lei vedrà, nel nuovo testo della legge sullo sport si
accentua l'attenzione nei confronti dello sport della montagna. La
scelta fatta negli anni scorsi è una scelta condivisibile, si è
aiutato l'ASIVA piuttosto che aiutare i singoli sci club. È una
visione filosofica che personalmente condivido, perché l'ASIVA
tende ad accorpare, anche se la logica dell'aiuto spezzettato
esiste ancora, perché una parte dei capitoli della legge sullo
sport - anche quella vigente - va anche alle singole società
sportive compresi gli sci club. La logica è quindi quella di darsi
da fare e credo che l'impegno nel settore delle contribuzioni dello
sport è significato dal fatto che c'è un incremento complessivo nei
diversi capitoli di circa 160.000 euro.
Président - Page 193. Page 194.
La parole au Conseiller Maquignaz.
Maquignaz (UV) - Volevo chiedere delucidazioni sul capitolo
64540, perché noto che l'assestato 2003 dà circa 1 milione di euro
e, come competenza, ci sono 500.000 euro. Il capitolo riguarda
contributi a società funiviarie per la realizzazione di impianti di
innevamento artificiale.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Naturalmente l'alimentazione dei capitoli che
facciamo, viene effettuata sulla base delle richieste che abbiamo,
quindi a seconda delle richieste che si sono stratificate nel tempo
siamo in grado di modulare l'allargamento o la diminuzione nel
bilancio. Posso assicurare il Consigliere del fatto che la cifra
indicata è più che sufficiente a far fronte alle richieste che
abbiamo.
Negli anni passati si sono completate, per fortuna, le
costruzioni della maggior parte degli innevamenti artificiali nei
comprensori sciistici della Valle d'Aosta, che possiamo considerare
giunti quasi a regime, o comunque siamo nella fase in cui
eventualmente siamo di fronte a sostituzioni, ma meno costose,
perché non sono più opere profonde di canalizzazione, in quanto
siamo di fronte alla sostituzione di cannoni.
Come lei sa, questa problematica degli impianti di risalita e
dell'innevamento artificiale è inserita in una vicenda più
complessiva, in corso di discussione a Bruxelles, che riguarda sia
per gli impianti che per l'innevamento i limiti agli aiuti pubblici
che potranno essere dati alle società di impianti di risalita. Sono
convinto che la questione potrà essere risolta in termini positivi
all'inizio dell'anno prossimo per quei comprensori sciistici che
hanno bisogno di rinnovamento di impianti. Lei ha già citato in
discussione generale alcuni casi specifici, come il caso delle
funivie "Cime Bianche" ma anche le funivie del Cretaz, oggi
"Cervino", nella zona del Breuil Cervinia; quindi posso
rassicurarla, adoperando questo intervento, per rifarmi a quanto è
stato detto sul tema in discussione generale: che ci avviamo verso
una razionalizzazione del sistema funiviario il quale, pur non
prevedendo nuove costruzioni come previsto dalla legislazione
vigente, porterà ad una razionalizzazione degli impianti esistenti
che comporterà un miglioramento complessivo dell'offerta.
Président - Page 195.
La parole au Conseiller Tibaldi.
Tibaldi (CdL) - Cifre importanti sono iscritte sul capitolo
64810, sia in termini di competenza, con 4 milioni di euro, sia in
termini di assestato, con 5,5 milioni, e di residui, 8,5 milioni.
Si tratta di interventi a favore delle società di impianti a fune:
in quale direzione?
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Lei avrà notato, essendo attento lettore delle
deliberazioni di ogni lunedì, che abbiamo predisposto un elenco di
impianti di risalita sulla base delle istruttorie tecniche
effettuate da una commissione che ha caratteristiche veramente di
tipo tecnico e, come avrà visto, abbiamo consentito i finanziamenti
di una quindicina di impianti di risalita, ma ce ne sono almeno
altrettanti che sono in lista di attesa.
Ci sono alcuni comprensori da questo punto di vista che sono più
in crisi, ne ho già citati alcuni, come la zona dell'alta
Valtournenche, ma penso anche alle seggiovie della zona più alta
del Crest di Champoluc, penso alla seggiovia di Brusson-Palasina,
penso al rifacimento di alcuni impianti in stazioni minori, per
questo non meno importanti. Da questo punto di vista la cifra che
abbiamo messo di 4 milioni è una cifra prudenziale; mi auguro che
in assestamento di bilancio, in prima variazione di bilancio si
possa eventualmente aumentare di un poco questa cifra, partendo dal
presupposto che abbiamo deciso per una logica di tipo tecnico, un
rinvio di un anno delle scadenze tecniche degli impianti in
finanziaria. Questo è un provvedimento che riguarda una quarantina
di impianti; in alcuni casi sappiamo già che non ci sarà un
rinnovamento degli impianti, il caso di La Magdeleine è
significativo: La Magdeleine abbandonerà lo "skilift baby" che ha
in vista della costruzione di uno "snow park", perché questo si
ritiene che sia una nuova frontiera. Ritengo che, accanto alla
vicenda di Bruxelles che ho già evocato, questa cifra dovrebbe
consentire quegli investimenti che sono significativi.
Altri investimenti sono già stati coperti con provvedimenti
precedenti: è il caso dell'ultimo impianto di collegamento del
comprensorio sciistico fra Alagna Valsesia e Gressoney-La-Trinité,
ed è il caso - citato opportunamente - delle funivie del Monte
Bianco, che per l'importo massiccio verrà coperto con un
finanziamento proprio.
Président - Page 196. Page 197. Page 198.
La parole au Conseiller Tibaldi.
Tibaldi (CdL) - Mi rivolgo all'Assessore Marguerettaz per un
problema fra l'altro sollevato ieri dal collega della "Stella
Alpina", Comé: 2 capitoli, il 64965 e il 64970, si riferiscono a
cifre accantonate ai sensi del disciplinare concordato fra la
Regione e la casa da gioco, in particolare per le manifestazioni,
il primo, e per il piano di sviluppo, il secondo. Sono indicate
cifre rispettivamente di 9,3 milioni di euro in termini di
competenza per le manifestazioni e 2,815 milioni euro per il piano
di sviluppo. La prima cifra dovrebbe essere corrispondente ad una
percentuale del 14%, la seconda del 6%. Vorremmo capire se è stata
applicata l'aliquota prevista nel disciplinare, oppure se queste
cifre si fondano su altri ragionamenti contabili.
Président - La parole au Conseiller Comé.
Comé (SA) - Sempre sui 2 capitoli. Ieri, in discussione
generale, l'Assessore mi ha detto che rispetto al capitolo 64965,
che è in riferimento all'articolo 12, non all'articolo 11 come
avevo già detto ieri, l'impegno che è stato messo è quello
concordato fra Regione e casinò per le manifestazioni della prima
parte; poi, nel caso in cui da parte del casinò vengano proposte e
condivide altre manifestazioni si andrà ad integrare, per arrivare
al 14%, come stabilito dal disciplinare.
Volevo chiedere - visto che qui è già stata impegnata una cifra
abbastanza precisa, 9,3 milioni di euro - quali sono le
manifestazioni concordate, altrimenti avreste potuto mettere un
milione, se erano solo le prime, e destinare gli altri fondi per
altre attività e poi integrare successivamente. La stessa cosa per
quanto riguarda il capitolo successivo: per questi 2,815 milioni
quali sono gli investimenti che intendete fare e quali sono quelli
che pensate di integrare successivamente.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Già ieri in discussione generale ho avuto
modo di dire che le previsioni non tengono conto in modo analitico
delle previsioni del disciplinare, non è un'applicazione che
permette di dare un 14% rispetto alle entrate dell'anno precedente,
perché il disciplinare rapporta questo 14% all'anno precedente,
così per il piano di sviluppo individua una percentuale da
destinare al fondo per lo sviluppo rapportato alle entrate
dell'anno precedente.
È ovvio che, non volendo avere una rigidità di bilancio tale da
impegnare delle cifre e poi mandarle in economia, abbiamo preferito
fare delle previsioni che permettano alla Giunta e, prima ancora,
al Comitato delle manifestazioni di avere sicuramente una
disponibilità tale per finanziare e sostenere tutte le
manifestazioni del 1° semestre e forse anche di più, e rimandare a
momenti successivi, che sono o l'applicazione dell'avanzo di
amministrazione o la prima variazione di bilancio, un sostegno.
Vedo, come vedono i colleghi, che l'assestato 2003 relativo al
fondo per il piano di sviluppo ancora prevede 4.814.000,
evidentemente le somme per questo tipo di iniziativa, vista la
situazione di non definizione della trattativa per l'acquisto delle
aree pertinenziali del "Grand Hôtel Billia" e il "Grand Hôtel
Billia" direttamente, alla fine non saranno impegnate e andranno in
economia. Capite che in questa fase previsionale di inizio
dell'esercizio 2004 abbiamo voluto indicare delle cifre
significative, che permettono alle operazioni di decollare, abbiamo
anche il triennale; quindi abbiamo voluto mettere questi 2,815 per
il 2004, 4 milioni per il 2005 e 4 milioni per il 2006. Capite che
attività di questo genere necessitano di un'attività progettuale,
per cui riteniamo di aver messo delle risorse più che abbondanti
per poter iniziare qualsiasi attività. Chiaramente non saranno
sufficienti, ma nel momento in cui nasceranno le necessità, ci
faremo carico di trovare le risorse necessarie, quindi questa non è
stata una scelta che ha voluto modificare né gli investimenti, né
le attività relative alle manifestazioni.
Il collega Comé voleva sapere se sono state già identificate e
in tal caso quali sono; c'è il comitato che sta lavorando per la
definizione di alcune manifestazioni. Alcune sono già di fatto "in
itinere", c'è un'attività che è relativa all'iniziativa tenutasi
già negli anni precedenti, "Bravo, grazie", per intenderci, che è
un appuntamento di alto grande livello e vi sono accordi per altre
iniziative - Capodanno di Rai2 - che avranno una rappresentazione
nel 2004: queste sono quelle che sono in corso di definizione
avanzata.
Président - Toujours sur les pages 196, 197 et 198.
La parole au Conseiller Tibaldi.
Tibaldi (CdL) - Una breve considerazione, Assessore
Marguerettaz.
È entrato in vigore, qualche mese fa, un nuovo disciplinare che
prevede nuove ripartizioni dei proventi fra Regione e "Casinò
S.p.a.", oltre a nuovi impegni fra i quali i due che sono qui
indicati agli articoli 11 e 14 e che sono destinati a
manifestazioni e a piano di sviluppo. Già in assestato vediamo che
ci sono due cifre che lei dice non verranno utilizzate, ma per
capirci queste cifre hanno qualche attinenza alle aliquote
percentuali che sono state indicate nel disciplinare, oppure questa
stima in modo non troppo analitico sulla base di cosa viene fatta?
Vale a dire: 9,3 milioni di euro, da un lato, e 2,815 milioni di
euro, dall'altro - questo era il senso della domanda che forse non
ho spiegato bene prima - sulla base di quali criteri vengono
indicate a questi livelli sui rispettivi capitoli? Sulla base del
fatto che si prevede un certo montante di proventi di spettanza
della Regione nel 2004, di conseguenza su questo montante
indicativamente un 14% rappresenta i 9.300 euro iscritti per le
manifestazioni e analogamente 2.815 euro rappresenta il 6%, oppure
c'è qualche altro ragionamento che voi avete fatto per mettere
queste due cifre precise?
Seconda osservazione: sono cifre; sarà poi interessante vedere
il primo consuntivo 2003, per vedere quanto le previsioni
troveranno rispetto sotto diversi punti di vista, però sono soldi
che vanno a dedursi dal montante netto che viene destinato alle
casse regionali. Faccio un'ipotesi: se il casinò frutta alla
Regione, come si prevede, 74 milioni di euro, naturalmente queste
cifre vanno in deduzione; questo significa che la "torta dei
proventi" della casa da gioco invece di essere rigidamente del 52
pro Regione e del 48 pro casinò, in realtà diventa più sottile come
fetta di competenza nostra, perché comunque queste cifre -
manifestazioni e piano di sviluppo - sono soldi che la Regione
restituisce al gestore e che vanno a dimostrare un ulteriore
assottigliamento della fetta di nostra competenza.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Anche per non monopolizzare la discussione
sul bilancio con la discussione sul casinò, ma solo per ricordare
che il disciplinare la Giunta lo deve semplicemente applicare, il
disciplinare è un documento che ci troviamo sul tavolo e a cui
dobbiamo dare una risposta; poi, come dare una risposta, quello è
un altro discorso.
Credo che il disciplinare abbia voluto imputare oneri a carico
della Regione successivamente alla distribuzione delle entrate,
perché vi erano degli interventi che avevano una ricaduta di
interesse regionale, e mi spiego: le manifestazioni danno un
ritorno alla casa da gioco, ma se sono di particolare interesse,
hanno una ricaduta su tutto il sistema regionale; per cui, nel
momento in cui diamo la rappresentazione del "Bravo, grazie" e
questo programma va nei circuiti nazionali e forse anche
internazionali, siamo nella condizione di dare una visibilità a
tutta la regione. Ecco perché nel disciplinare c'è una
compartecipazione nel sostenere queste iniziative, così come nel
piano di sviluppo gli investimenti permettono alla casa da gioco di
avere una serie di strutture, di cui beneficeranno i clienti del
casinò, ma nel contempo ci saranno delle iniziative che hanno una
valenza regionale.
Credo sia questa la filosofia che il legislatore nella
legislatura passata ha adottato, quindi il ragionamento che fa il
Consigliere Tibaldi è corretto: da un lato, abbiamo la ripartizione
del 52% di una serie di proventi alla Regione e, poi, vi è un
investimento della Regione di parte di questi proventi per
iniziative. Giusto o sbagliato che sia, poi possiamo discutere: voi
dite che sono spesi male, noi cercheremo di fare di tutto perché
queste importanti risorse vengano destinate bene. Nell'ambito di
questa previsione non vi è una previsione che sia precisa al 14% e
al 6% rispettivamente nei due casi, per cui non vi è in questo
momento nel bilancio di previsione uno stanziamento totale, c'è una
parte importante, ma con la filosofia dell'anticipo, che verrà
eventualmente completata, perché non vorremmo che questa
disponibilità possa rappresentare un "input" per dire: "spendiamo
tutto". Vogliamo riservarci la valutazione delle iniziative, in
modo tale da ampliare con convinzione e con un'attenta analisi le
disponibilità, perché la filosofia del legislatore è quella di dare
un indicatore, il 14%, ritenuto come indicatore ragionevole degli
investimenti in manifestazioni, però questo non deve essere un
obbligo a spendere: si spenderà nel momento in cui vi è la
convinzione.
In questo momento, nell'ambito del bilancio, vista la
complessità di tutte le previsioni, si è voluto dare una risposta
che dà una copertura finanziaria a tutto il 1° semestre e forse
più; qualora vi siano delle iniziative di particolare livello e di
particolare pregio, ci impegneremo per dare piena applicazione a
quanto stabilito dal disciplinare.
Président - La parole au Conseiller Comé.
Comé (SA) - Intanto per dire che se facciamo la somma dei 2
capitoli, da un importo di 11.165.000, che è il 14% previsto
all'articolo 12, e questo 14% adesso è stato suddiviso con la
filosofia che ci spiegava prima l'Assessore, quindi mancherebbe in
questo caso ancora il 6% per quanto riguarda gli investimenti,
comunque ho capito benissimo… Mi pare
che l'Assessore abbia detto che nell'assestato 2003 ci sono 4,814
milioni che non sono stati spesi per niente, quindi questi andranno
tutti in avanzo di amministrazione. È così? Grazie.
Président - Page 199.
La parole à la Conseillère Squarzino Secondina.
Squarzino (Arc-VA) - Sul capitolo 65230, relativamente alla
legge n. 19/2001 concernente le attività turistico-recettive, ho
visto che sono diminuiti i fondi rispetto all'anno scorso e anche
nel triennio rimane sempre lo stesso stanziamento di 2,8 milioni di
euro. Mi chiedo com'è possibile che in questo capitolo trovino
risposte in termini di risorse le decisioni che l'Assessore ha
preso in questo Consiglio relativamente agli ostelli della
gioventù.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Intanto immagino - rassicurando la Consigliera
Squarzino - che quando modificheremo la legge n. 19 per gli ostelli
della gioventù, che fra la fase di progettazione e la fase di
realizzazione avremo il tempo eventualmente per rimpinguare i
fondi. Devo dire la verità: non immagino un'esplosione del fenomeno
tale da crearci delle preoccupazioni.
I conti che abbiamo fatto consentono di dire che le domande
sulla legge n. 19 presentate quest'anno saranno superiori a quelle
che dovrebbero essere presentate nel 2004; devo dire che questa
legge ha funzionato in maniera egregia, c'è da tenere conto che gli
investimenti concessi in questi anni sfiorano i 100 milioni di euro
con un incremento di circa 1.000 posti letto, quindi possiamo dire
che questa legge n. 19 ha funzionato nel senso che era stato
previsto e si può esprimere soddisfazione.
Per gli ostelli, Consigliera Squarzino, confermo l'impegno
assunto con una mozione da lei presentata.
Président - Page 200.
La parole au Conseiller Fey.
Fey (UV) - Capitolo 67670, corrispettivi per contratto di
servizio trasporti pubblici con autobus e servizi integrativi.
Vorrei capire com'è questo capitolo.
Président - La parole au Conseiller Borre.
Borre (UV) - I Consiglieri che hanno già un po' di storia in
questo Consiglio sanno che diverse volte ho sollevato un problema,
quindi mi allaccio qui al capitolo 67670, trasporti integrativi; ho
avuto rassicurazione nell'ultima amministrazione da parte del
Presidente della Giunta che avrebbero iniziato una trattativa, e mi
riferisco all'autostrada valdostana.
Perché mi sono allacciato a questo argomento? Perché sono
convinto che se l'utilizzo dell'autostrada potesse avvenire per i
pendolari con una tessera che permettesse una spesa ben inferiore a
quella che invece sostengono coloro che devono utilizzare questa
autostrada, avremmo meno pericoli sulle strade regionali, meno
inquinamento e un utilizzo migliore dell'autostrada. Una cosa del
genere è stata fatta già nell'autostrada della Val di Susa: con una
tessera, che mi sembra sia di 25 euro, i pendolari che lavorano
possono utilizzare quella autostrada.
Mi sembra, in una riunione fatta con l'Amministratore generale
dell'autostrada di Morgex, che questo si sia dichiarato disponibile
previo un primo sondaggio per capire quali potrebbero essere gli
utenti dell'autostrada. Noi sappiamo che abbiamo tanti dipendenti,
sia regionali che di uffici privati, che lavorano in bassa e in
alta Valle e hanno dei costi non indifferenti e che non utilizzano
proprio per scelta economica questa importante arteria.
Vorrei ricordare che con la legge dei trasporti avevamo previsto
un trasporto integrativo, per far sì che la macchina venisse
adoperata per la capienza che ha, quindi 4-5 passeggeri per ogni
macchina, dando così un incentivo a coloro che avessero utilizzato
questo sistema di trasporto, ben sapendo che sarebbe meglio
utilizzare pullman o treno, ma la realtà è questa, quindi cerchiamo
di fare una trattativa con le "Autostrade", al fine di arrivare a
una conclusione.
Oggi certamente non farò alcuna risoluzione o ordine del giorno:
è solo un invito che rivolgo all'Assessore Caveri e al Presidente
della Giunta, affinché inizino una trattativa con gli
amministratori delle "Autostrade".
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Vorrei anzitutto rispondere al Consigliere Fey:
questo capitolo 67670 riporta, in maniera definita, gli
stanziamenti che derivano dalla deliberazione di Giunta regionale
n. 4956/2001; si tratta dell'appalto di servizi per il trasporto
pubblico locale automobilistico d'interesse regionale che va da 1°
gennaio 2002 fino al 31 dicembre 2007. Si tratta quindi di cifre
dovute sulla base di questo contratto che abbiamo stipulato, che
riguarda principalmente l'autobus o i servizi integrativi del
trasporto pubblico di linea. Quando si parla di servizi
integrativi, possono essere dei servizi che noi consentiamo per il
trasporto degli studenti da una località che non sia coperta da
servizi di linea. Abbiamo anche calcolato nella cifra valida per il
2004 anche un lieve incremento delle tariffe, che potrebbe essere
attorno al 3%, ma è ancora in fase di definizione, essendoci nel
contratto degli automatismi.
Sulla questione delle autostrade non sono purtroppo in grado di
rispondere al Consigliere Borre; è chiaro che bisognerà prima o poi
effettuare una scelta: se mettiamo molti soldi nelle autolinee e
molti soldi nelle ferrovie sarebbe poi un po' contraddittorio
spingere i pendolari ad adoperare l'auto. Dubito che in Val di Susa
esista ancora questo sistema di sconti per i residenti, perché la
CE e la Corte di giustizia hanno chiarito, spesso con proprie
sentenze, che nei servizi in concessione come quello autostradale,
è molto difficile immaginare delle tariffe di sconto a favore di
quelli che vengono chiamati i "rivieraschi". Naturalmente si tratta
di una questione che, molto più autorevolmente di me, il Presidente
potrà esaminare, perché è vero che purtroppo anche con i rinnovi
delle concessioni delle autostrade - ricordo che per la SAV
l'orizzonte è 2032 ormai del rinnovo della concessione - nel piano
finanziario sono previsti una serie di aumenti che porteranno le
nostre autostrade ad essere ulteriormente costose. Credo che il
problema posto dal Consigliere Borre sia da analizzare.
Président - Page 201.
La parole au Conseiller Riccarand.
Riccarand (Arc-VA) - Per un chiarimento sul capitolo 67870, che
prevede una riduzione sostanziale delle disponibilità finanziarie
per i contributi regionali per gli investimenti nel settore dei
trasporti pubblici; ho visto che c'è un fondo globale nell'allegato
1 di 4 milioni; vorrei capire quali sono le intenzioni della Giunta
rispetto alla politica degli investimenti nel settore del trasporto
pubblico.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Questo è un capitolo abbastanza specifico, perché
contiene le spese per 3 settori: il primo, sono le spese di
investimento del "SIT Vallée" relativamente al solo nucleo
operativo gestionale del sistema di tariffazione integrata, in
altra parte esiste invece un capitolo nel quale si parla di altre
operatività riguardanti il "SIT"; il secondo fondo è la
sostituzione di autobus (come lei sa, il mantenimento del limite di
età del parco rotabile è collegato al contratto di cui parlavo
precedentemente); infine, sempre contenuto all'interno di questo
capitolo, c'è il contributo a "Trenitalia" per dotarsi delle
attrezzature e del "software" relativi al sistema integrato di
gestione tariffaria, cioè abbiamo la conferma che nel corso del
2004 "Trenitalia" aderirà alla formula del biglietto unico.
Président - La parole au Conseiller Riccarand.
Riccarand (Arc-VA) - La mia domanda era di questo tipo: come mai
la disponibilità su questo capitolo rispetto agli anni precedenti
diminuisce? Adesso non guardiamo l'assestato del 2003; se andiamo a
vedere il 2002, questo è un capitolo che aveva sempre più di 1
milione di euro; questa disponibilità diminuisce e, nel contempo,
avete messo un fondo globale di 4 milioni, per cui sembra di capire
che ci sarà un provvedimento legislativo. Non capisco perché
diminuite, da una parte, e mettete un fondo globale,
dall'altra.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Noi mettiamo un fondo globale perché evidentemente
riteniamo di dover valutare, nel corso dell'anno, le richieste che
eventualmente arriveranno in particolare dalle società di autolinea
rispetto al mutamento delle proprie flotte, a causa del
sopravvenire di un'obsolescenza della flotta stessa. Da questo
punto di vista, e per far fronte alle richieste che noi conosciamo
e che mi sono permesso dettagliatamente di spiegarle, riteniamo che
per il momento questi fondi siano sufficienti.
Président - La parole au Conseiller Riccarand.
Riccarand (Arc-VA) - Prendo atto della risposta, ma non mi
convince, perché un fondo globale, per definizione, è finalizzato
ad una nuova legge regionale. Se si fa una nuova legge regionale è
perché si vogliono cambiare i parametri; invece, dalla sua
risposta, sembra di capire che è solo un accantonamento da
utilizzare dopo. Comunque non voglio insistere e ci torneremo poi
specificatamente.
Président - Page 202.
La parole au Conseiller Isabellon.
Isabellon (UV) - In merito al capitolo 69975 avevo già avuto
modo di esprimere delle perplessità quando abbiamo fatto le
audizioni e in sede di commissione, perché ho visto che c'è un
grosso aumento di disponibilità finanziaria su questo capitolo. Mi
pare però che le idee non siano ancora ben definite in merito al
discorso di "metropolitana leggera", di miglioramento del trasporto
leggero anche nella cintura di Aosta. Sarebbe interessante
conoscere quali sono gli indirizzi della Giunta in questa
direzione, perché sono convinto che un sistema di metropolitana
leggera può funzionare solo nel momento in cui viene reso
appetibile a coloro che normalmente utilizzano le autovetture per
recarsi sul posto di lavoro.
In commissione dicevo che facciamo una stazione a Villefranche
di Quart, conoscendo, da una parte, le abitudini di chi si reca per
lavoro ad Aosta, dall'altra parte, l'abbinamento delle necessità di
recarsi sul posto di lavoro con le commissioni, con l'acquisto al
supermercato, con tutta una serie di altre iniziative collaterali;
il tutto rischia di essere un buco nell'acqua, perché? Perché le
grosse catene di distribuzione non sono in prossimità della
stazione ferroviaria, ma sono collocate nel circondario, quindi si
rischia di avere una situazione di poco utilizzo nel momento in cui
si va a realizzare un intervento di questo tipo.
Sarebbe interessante sull'argomento - visto che già nel bilancio
di quest'anno sono previsti 2,5 milioni di euro - avere
un'indicazione precisa su quello che si vuole fare.
Président - La parole au Conseiller La Torre.
La Torre (SA) - Sul capitolo 68050, telecabina Pila, intanto due
precisazioni.
Vorrei riallacciarmi anch'io, come ha fatto il Consigliere
Borre, nel momento in cui ha parlato di queste facilitazioni che
dovrebbero essere previste sulle autostrade per i pendolari;
riallacciandomi ad un discorso importante che è quello della
montagna e, in questo caso, degli impianti a fune, si è detto più
volte che i nostri giovani - penso a ragazzi fino ai 14-15 anni -
devono essere costantemente incentivati alla pratica della montagna
e degli sport alpini. Credo che bisognerebbe avere anche il
coraggio di fare una politica di incentivazione in termini di
prezzi. Non vedo perché, visto che gli impianti comunque
funzionano, che la mattina vengono accesi e vengono spenti la sera
alle 17, non vedo perché i figli dei Valdostani fino ad una certa
età che sarà stabilita, 12-14 anni, non possano praticare questi
impianti in modo gratuito o pressoché gratuito: è un invito
all'Assessore, a ragionare su questo.
Intanto sarebbe un qualcosa che darebbe un certo lustro, nel
senso che sarebbe bene accolto, perché per le famiglie è un
risparmio non indifferente, in quanto i costi per l'utilizzo degli
impianti a fune sono elevati, e poi ci si chiede: come mai i
bambini non vanno a sciare? Non vanno a sciare perché costa andare
a sciare e non tutte le famiglie se lo possono permettere; uno
stagionale costa caro! Allora, sicuramente le porterebbe un grosso
lustro in termini di immagine se lei andasse in questa direzione,
ma al di là di questo, credo che faremmo un'opera interessante nei
confronti di un'aspettativa, in quanto una regione alpina dovrebbe
avere un grande vivaio di bambini che possono andare a sciare e
produrre possibilmente un'immagine esterna anche con dei campioni
valdostani, che però crescono solo all'interno di vivai e quindi si
potrebbe incrementare in questo modo.
Seconda cosa: la questione della telecabina Aosta-Pila; sappiamo
che vi sono tutta una serie di problemi legati alla telecabina
Aosta-Pila, io leggo le cifre, quelle della manutenzione mi sono
chiare perché conosco i problemi che ci sono, mentre quelle della
ristrutturazione che sono inferiori alla manutenzione mi sono meno
chiare; ho paura che il problema non lo risolveremo, continueremo a
spendere più di manutenzione che di ammodernamenti. Bisogna
prendere delle decisioni drastiche su questa telecabina, perché
conosciamo anche i rischi incogniti che ci sono; se ne parla fra
gli addetti ai lavori, è successo che ogni tanto qualche cabina,
nel passato, è arrivata anche un po' "svergola" e non si capiva
cosa era successo; si è solo detto: "meno male che non c'era
nessuno dentro". Non vorrei che qualche volta dovesse capitare che
c'è qualcuno dentro! Il mio è solo un invito, vorrei qualche
chiarimento nel merito.
Président - La parole au Conseiller Riccarand.
Riccarand (Arc-VA) - Sui due capitoli relativi alle ferrovie,
67970 e 67975, anzitutto un rilievo. Ho sentito ieri il Capogruppo
della Gauche Valdôtaine che ha parlato di imponenti risorse
destinate all'ammodernamento della ferrovia, ma se guardiamo i dati
di bilancio queste imponenti risorse non ci sono assolutamente,
perché 2,5 e 3 milioni di euro nel triennale consentono di fare
pochissimo! Poi, nel capitolo precedente, 67970, c'è una riduzione
delle spese per il contratto di servizio. Rispetto agli
investimenti, vorremmo sapere con questa cifra molto modesta che è
stata messa in bilancio cosa si pensa di fare, cioè a cosa saranno
destinate queste somme inserite nel triennale e che sono, a nostro
avviso, del tutto inadeguate.
Per quanto riguarda invece le spese del contratto di servizio,
l'Assessore mi aveva già detto, in risposta ad un'interrogazione,
che questa riduzione è stata determinata dal fatto che c'è una
parte delle spese assunta a carico dello Stato. Le anticipo
l'ulteriore osservazione che facciamo: è bene che si recuperino
risorse dello Stato del fondo trasporti per utilizzarlo per la
gestione della ferrovia in Valle, ma questo non giustifica che la
Regione riduca le sue risorse, perché c'è un servizio che va
aumentato. Qui scompaiono delle risorse che, da molti anni, erano
destinate dalla Regione al contratto di servizio; secondo noi
questa riduzione non è motivata, ma avremmo voluto che alle risorse
dello Stato fossero affiancate anche quelle della Regione.
Président - La parole au Conseiller Frassy.
Frassy (CdL) - Sul capitolo 68055 penso che sia forse opportuno
tentare di fare il punto della situazione.
I suoi predecessori, Assessore Caveri, su questo capitolo hanno
sempre rimandato la decisione da un esercizio all'altro; non so se
ha avuto modo di entrare sul problema della telecabina Aosta-Pila,
ma saprà per certo che c'è un insieme di studi abbastanza complessi
che mettono l'Amministrazione di fronte a 2 strade: quella di un
piano di manutenzione globale pesante e quella, invece, di un
rifacimento dell'impianto che in base a quegli studi portava a
sostenere delle spese complessivamente di poco superiori ai costi
degli interventi necessari per dare attuazione al piano di
manutenzione. Quello che abbiamo sempre contestato su questo
argomento è l'assenza di una decisione: non c'è il piano di
manutenzione globale, vengono fatti gli interventi ritenuti
necessari di anno in anno; di conseguenza, non si decide se
l'impianto verrà rifatto o se si procederà con piccole
manutenzioni.
Vorremmo capire se lei è già arrivato ad una determinazione e,
nel caso, quale essa sia.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Colgo anzitutto l'occasione per ringraziare dei
discorsi fatti sui problemi della ferrovia sia il Consigliere
Sandri che il Consigliere Nicco, che hanno adoperato molta parte
del loro intervento per parlare dei problemi dei trasporti, quindi
nel rispondere con brevità e complessivamente alle questioni poste,
credo di dare anche qualche risposta agli interrogativi che in quel
momento sono stati posti.
Anzitutto vorrei rassicurare il Consigliere Isabellon che,
almeno per quanto ci riguarda, stiamo completando le 2 nuove
fermate previste nell'itinerario fra Aosta e Pré-Saint-Didier, ma
per il resto, noi, all'inizio dell'anno, avvieremo una
consultazione con i sindaci dell'alta Valle per capire esattamente
qual è la loro attitudine rispetto alla progettualità. Rispetto
alla metropolitana, quando abbiamo avuto l'incontro con la Giunta
comunale di Aosta abbiamo visto delle grandi perplessità; gli studi
esistenti sono molto leggeri, nel senso che la verità è che qui
parlano tutti di ferrovia, ma i dati che abbiamo dei flussi e della
mobilità dei Valdostani non esistono. Molti, in passato, hanno
fatto su questo dichiarazioni puramente demagogiche: la ferrovia è
buona, la strada è cattiva, investiamo nella ferrovia, ma senza
avere dei veri dati su cui agire. Gli ultimi dati sui flussi
ferroviari che abbiamo risalgono al novembre 1999, quindi già a
partire dall'inizio di quest'anno effettueremo studi e ricerche -
ricordo l'esistenza anche di capitoli destinati a questo scopo -
per capire di cosa si parla.
Mi sento di sostenere che i 2,5 milioni - guardiamo cosa c'era
in questo capitolo nell'anno precedente, più i 3,8 milioni di fondi
che troviamo nei capitoli degli affari europei, che servono per il
programma quadro - sono per una fase progettuale qual è l'attuale,
più che sufficienti. Naturalmente per quel che riguarda il servizio
integrativo di "Trenitalia", ritengo che questa cifra che abbiamo
messo sia realistica, perché oggi una serie di chilometri che
pagavamo noi li paga lo Stato, quindi bene ha fatto la Regione ad
avere una trattativa per far pagare allo Stato quello che doveva
pagare lo Stato e che in passato è stato pagato da noi.
Non solo, qui esiste anche un problema di filosofia di fondo: la
ferrovia è un servizio che oggi viene svolto da società che sono al
100% dello Stato e io sono stufo dell'idea - come è già stato
sottolineato ieri dall'Assessore Marguerettaz - che tutte le volte
che ci sono servizi che devono essere svolti in Valle da cittadini
valdostani che non sono cittadini di serie "B" - l'Assessore
Marguerettaz ha evocato le Poste, io mi permetto di aggiungere le
Ferrovie - ogni volta che noi vogliamo un servizio più che
sufficiente, li abbiamo abituati a pagarli! Al posto di svolgere
questi servizi, come sarebbe un loro dovere, in termini di qualità,
vengono da "Pantalone" che dice: "va bene, paghiamo noi con i
nostri contratti di servizio"!
Questa è una filosofia sbagliata, perché con questa logica
abbiamo abituato questi delle Ferrovie ad essere una specie di
"drogati" che vengono a cercare la "dose" a Palazzo regionale! È
una concessione che hanno le Ferrovie dello Stato, allora mi
indigno all'idea di pensare che dovremo aumentare la cifra, nella
logica di dire: "dobbiamo aiutarli, poveretti, perché hanno le
toppe sul sedere"! Visto, invece, che le Ferrovie non hanno le
toppe sul sedere, e là dove il "business" esiste e li alletta,
spendono un sacco di miliardi come nell'alta capacità, bisogna
capire che questa logica non è accettabile.
È chiaro che il tema è un tema strategico, dovrà essere discusso
da questo Consiglio con molta serenità; lo scenario è cambiato in
questi anni, anche in base alle scelte che le Ferrovie dello Stato
o, meglio, le diverse società delle Ferrovie dello Stato hanno
fatto, perché anche questo è divertente: nel tempo, abbiamo sempre
firmato gli accordi con "Trenitalia" e mai con "RFI", per cui
"Trenitalia" quando qualcosa non funzionava lo scaricava su "RFI",
mentre quando discutiamo con "RFI", dice che è colpa di
"Trenitalia"; peccato che la "holding" sia la stessa, quindi è
anche il gioco delle 3 tavolette!
Dal mio punto di vista, mi impegno, Consigliere Riccarand, se
lei riterrà di fare questa proposta, a venire in commissione
consiliare e dimostrare che il tema complessivo è assai delicato e,
rispetto ad alcune scelte che dovremo fare, in particolare verso
Torino e verso l'innesto della Torino-Milano ad alta capacità,
dovremo capire come muoverci.
Per quel che riguarda invece il tema posto sia dal Consigliere
La Torre che dal Consigliere Frassy sulla telecabina Aosta-Pila,
credo che lo stesso sia assolutamente condivisibile, nel senso che
abbiamo una scadenza tecnica al 2008. La telecabina, nel 2008,
dovrà subire una revisione generale che rischia di costare come un
impianto nuovo, e l'impianto nuovo costerebbe circa 15 milioni di
euro, non è una cifra astronomica pensando ai costi degli impianti
di risalita. Vi sono motivi di sicurezza, ma anche di buon senso,
perché ogni anno, nei capitoli qui interessati, mettiamo tanti
soldi in particolare per la manutenzione dell'impianto che, come
sapete, era già stato concepito con una serie di problemi tecnici
in quanto questo è un vecchio impianto costruito dalla "Gudiof",
società poi fallita e questo innesca dei problemi nel reperimento
del materiale e sulla manutenzione. Credo che questo tema debba
essere affrontato, tenendo conto che il Comune di Aosta debba tener
conto dell'area di partenza, perché su questa ci sono diverse
ipotesi, qualcuno dice di spostarla anche per questioni collegate
alla "F8" e all'autostrada.
Concludo con la questione delle tariffe. Quest'anno non siamo
riusciti in tempo - le tariffe erano già state stampate - a fare un
ragionamento con gli impianti di risalita, che si farà il prossimo
anno. Credo anch'io che il decremento del numero degli sciatori sia
dovuto al costo dello sci; chi ha dei figli piccoli sa bene che
oggi andare a sciare costa caro, anche se esiste un forte sistema
di sconti, in particolare per chi sia iscritto a degli sci club; ma
non è sufficiente.
Credo pertanto che dobbiamo dare una doppia lettura: da una
parte, degli sconti per i residenti, ma anche degli sconti per i
bambini, come fanno molti comprensori sciistici, perché è chiaro
che, nello scegliere una settimana bianca, uno sceglie anche il
posto dove l'accoglienza nei confronti dei bambini significa anche
spendere meno.
Président - Page 203. Page 204.
La parole au Conseiller Riccarand.
Riccarand (Arc-VA) - Al capitolo 68110 e poi al 68115 ci sono i
fondi relativi al progetto dell'Aosta-Martigny: da questi due
capitoli - a parte che c'è una questione tecnica sul 68115: non
capisco come mai non è indicato a residuo il milione di euro che è
indicato invece nella parte entrata a residuo, ma comunque è una
curiosità - il dato che viene fuori da questi è il seguente:
abbiamo una riduzione netta - secondo noi si poteva ridurre ancora
di più - sulle spese di promozione di questa direttrice del Gran S.
Bernardo, e non abbiamo più nessun euro nella competenza neanche
nel triennale rispetto agli studi, quindi chi guarda il bilancio ha
la sensazione che questo progetto è stato abbandonato. Non che la
cosa ci dispiaccia, perché abbiamo già detto che questa idea non
aveva fondamento, quindi era sbagliato mettere dei soldi - e ne
sono stati messi tanti! - in studi, convegni; vorremmo che si
dicesse apertamente, non che si continui a sbandierare questo
grande progetto e poi constatiamo che si è enfatizzato, che nella
legge finanziaria del 2000 e poi in quella del 2001 dello Stato
sono state messe risorse per fare degli studi e apprendiamo, dopo 3
anni, che non sono stati ancora finiti quegli studi tant'è vero che
abbiamo ancora i residui!
L'impegno colossale per questa opera era di questo tipo: non ha
prodotto neanche gli studi di fattibilità, quel poco che era stato
finanziato; a noi sembra di leggere questo, e vorremmo averne
conferma o smentita.
Président - La parole au Conseiller Tibaldi.
Tibaldi (CdL) - Sostanzialmente i capitoli su cui ci interessa
avere risposta sono gli stessi, poiché c'è una riduzione notevole
nelle spese per interventi promozionali del progetto
dell'Aosta-Martigny, ridotti a 100.000 euro; ovviamente rispetto
agli anni scorsi c'è un'inversione di tendenza, dovuta a fattori
non governabili perché l'Aosta-Martigny non rientra in quel piano
di infrastrutturazione europea che ricomprende anche questa tratta
ferroviaria.
Sempre sul capitolo 68115, i fondi assegnati dallo Stato per la
realizzazione di questo progetto segnano la competenza uguale a
zero: l'Assessore Caveri si ricorderà meglio di noi che qualche
anno fa, quando condivideva il seggio parlamentare insieme al
Senatore Dondeynaz, ci fu una previsione di intervento da parte
dello Stato di circa 5 miliardi; se è possibile avere qualche
ragguaglio in merito a questo denaro, se è stato erogato e, in caso
affermativo, in che proporzione e per quali fini.
Président - La parole au Conseiller La Torre.
La Torre (SA) - Spero di sentire dall'Assessore che l'opera non
è stata abbandonata, cioè il tentativo di realizzare questa grande
opera; nessuno ha mai detto che sarebbe stato facile, però sono
convinto che per noi è una grande opportunità. Forse ci vorranno 10
anni, però credo che non possiamo rinunciare e quindi spero che il
fatto che in bilancio non siano indicate delle cifre sia una sorta
di rinuncia di tipo politico: spero non sia così, e attendo la
risposta dall'Assessore.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - La questione dell'Aosta-Martigny è semplice e
complessa nello stesso tempo. Semplice, perché possiamo dire che
potremmo andare fieri di essere stati quelli che hanno inventato o,
meglio, reinventato visto che questa direttrice ferroviaria era già
stata studiata nel XIX secolo, addirittura con una serie di
progettazioni piuttosto curiose: ce n'era una che prevedeva
l'attraversamento attraverso la Val Soana per spuntare a Cogne e
continuare verso Martigny; e complessa, perché oggi non possiamo
unilateralmente decidere di fare una direttrice ferroviaria di
questo genere, perché le direttrici devono essere frutto di accordi
internazionali.
Da questo punto di vista vorrei dire che, negli anni scorsi, si
sono fatti dei progressi e la granitica decisione da parte degli
Svizzeri - parlo del Governo federale di Berna - di snobbare questa
opera, che pure interessava i nostri amici vallesani, è stata
infranta con la risposta ad un'interrogazione parlamentare del
Deputato di Guttet, Marty, con la quale il Governo federale ha, per
la prima volta, accettato di discutere questo argomento con il
Governo italiano. Nel frattempo non solo ci sono stati i fondi
della finanziaria, Consigliere Riccarand, ma c'è stato anche
l'inserimento della Aosta-Martigny nella legge obiettivo. Conosco
già la replica: la legge obiettivo contiene degli elenchi che
talvolta sono dei "libri dei sogni", però quell'inserimento
significa un interesse reale da parte del Governo italiano e,
ripeto, il Governo svizzero, nell'ultimo incontro che abbiamo
avuto, ha detto: "consentiteci di avere un po' più di certezze
sull'apertura dei 2 tunnel in costruzione. Il Lotschberg verrà
prodotto prima, il San Gottardo più in là, perché ha avuto dei
problemi tecnici in fase di costruzione, però è interessante vedere
che ad un orizzonte oltre il 2020 questo interesse da parte del
Governo elvetico sembra esistere.
Significa che dobbiamo rinunciare? Che dobbiamo ritenere che se
ne parlerà più avanti? Proprio il sistema svizzero, che nasce sulla
base di un referendum fatto all'inizio degli anni '90, dimostra che
è nostro dovere pensare ad opere pubbliche che si realizzeranno
eventualmente anche fra 20 anni; non lo dobbiamo a noi stessi
perché, come politici, siamo soggetti ad una variabilità del tempo
e dei nostri destini, ma lo dobbiamo fare per le future
generazioni, nella considerazione che se guardiamo la rete
transeuropea dei trasporti e le scelte che sono state fatte,
compresa la Torino-Lione che è entrata a far parte della "quick
list" - personalmente ne sono lieto, perché non si può immaginare
che la diminuzione dei TIR non passi altrimenti, se non con la
costruzione di nuove ferrovie -, credo che dovremo lavorare per
l'inserimento nei prossimi anni, nella fase di revisione della rete
transeuropea, dell'Aosta-Martigny nella rete transeuropea dei
trasporti.
Nel frattempo, "non stacchiamo la spina", perché sarebbe stupido
farlo; l'idea di questi 100.000 euro e altri capitoli che abbiamo
per lo studio delle vicende ferroviarie - 21820, 67810, 68080 - ci
portano a dire che attraverso un INTERREG realizzato con gli
Svizzeri terremo viva la questione, ritenendola assolutamente
prioritaria per il futuro della Valle d'Aosta, un orizzonte che va
al di là del nostro impegno politico. Credo che da parte nostra ci
sia un dovere di mantenere viva la cosa, perché sono convinto che
la realizzazione di questa ferrovia, con tutte le accortezze del
caso, potrebbe rappresentare per l'attraversamento dell'arco alpino
una reale alternativa all'utilizzo dei mezzi su gomma.
Intanto vorrei precisare che il milione è impegnato, non è
ancora stato trasferito dallo Stato; lo sarà nel momento in cui
avremo completato la rendicontazione; quindi con questo si conclude
l'operazione di "restyling" della progettazione e degli studi. Non
ho il dettaglio dell'impiego complessivo delle somme e prendo
l'impegno di farlo avere al Consigliere Tibaldi.
Président - Page 205. Page 206. Page 207. Page 208. Page 209.
Page 210. Page 211. Page 212. Page 213. Page 214.
La parole au Conseiller Frassy.
Frassy (CdL) - Molto sinteticamente chiederei all'Assessore
Fosson di darci qualche ulteriore delucidazione sul capitolo 59910,
che è accennato nella relazione dell'Assessore Marguerettaz in
relazione alla mobilità sanitaria interregionale (mobilità
passiva).
La cifra, rispetto ai dati abituati a vedere nei bilanci
preesistenti, è enormemente superiore. Nella relazione
dell'Assessore Marguerettaz si fa riferimento agli anni 2002-2003;
ci sembrava però che questa cifra fosse già stata oggetto di
indicazione nei bilanci preesistenti.
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Nei primi giorni del Consiglio dovevo rispondere
ad un'interrogazione del Consigliere Lanièce sulla mobilità, in cui
sarei stato molto più preciso. È vero, gli importi non sono
logicamente distribuiti, ma perché l'anno scorso, per una giusta
trattativa sindacale e contrattuale con Roma, si pensava di
risolvere il problema della mobilità in altro modo, per cui,
invece, ci siamo trovati sul 2004 ad aggiungere dei fondi di
mobilità, che erano stati pagati l'anno precedente. In particolare,
nel 2004 vengono rimborsati il saldo 2001, l'acconto 2002 e 2003 e
il saldo 2002.
Volevo aggiungere che i dati riferiti dalla Consigliera
Squarzino, relativi alla mobilità passiva, erano del 2002, cioè di
4.900 e più ricoveri di mobilità passiva e 2.100 di mobilità
attiva; nel 2000-2001 e 2001-2002 questi dati sono stabili, non c'è
un aumento della mobilità passiva negli ultimi 2 anni né c'è,
purtroppo, un aumento della mobilità attiva. I costi sono aumentati
perché sono aumentati i costi sanitari, cioè il costo delle
prestazioni effettuate fuori regione. È chiaro che il discorso
sulla mobilità comporta diversi ragionamenti, è un problema che non
abbiamo solo noi, lo ha tutta Italia; penso che in altre sedi
potremo affrontare tutto il discorso sulla mobilità e cosa vogliamo
fare per contrastarla.
Vorrei farvi osservare che, nel giro di pochi giorni, abbiamo
trovato una soluzione per la "Chirurgia vascolare" di cui mi onoro,
c'è un primario molto valido, è una consulenza molto importante,
per ridare attrattiva in un settore in cui rischiavamo di perdere
notevolmente.
Depuis 11 heures 28 et jusqu'à 12 heures 11, c'est le
Vice-président Nicco qui remplit les fonctions de Président de la
séance.
Presidente - Pagina 215. Pagina 216.
La parola alla Consigliera Squarzino Secondina.
Squarzino (Arc-VA) - Non sono intervenuta nella pagine 214 e 215
perché abbiamo abbondantemente trattato questo argomento.
Rispetto alla pagina 216 - qui vi era uno dei famosi 100 e più
emendamenti preparati che abbiamo poi scartato - ripropongo il
problema: qual è la logica che presiede la distribuzione delle
risorse a pagina 216 per i capitoli 60380, 60420, 60445.
Il capitolo 60445 mi sembra che abbia come finalità
l'adeguamento tecnologico delle apparecchiature sanitarie;
sappiamo, lo abbiamo visto in documenti preparatori al piano
sociosanitario, che le apparecchiature sanitarie in dotazione
dell'Ospedale cominciano ad essere molto obsolete, per cui si
tratta di intervenire con massicci finanziamenti per consentire un
rinnovamento. Vedo, invece, che c'è una diminuzione nella
competenza 2004, c'è un leggero aumento nel triennio, quando si
prevedono 1,5 milioni, ma ci si chiede se proprio su questo
capitolo non sarebbe stato più opportuno impegnare ulteriori
risorse. In questo senso andava un nostro emendamento, che non
abbiamo presentato.
Per quanto riguarda i capitoli 60380 e 60420, troviamo che c'è
una diminuzione nella competenza 2004, che continua nel triennio
per il capitolo 60380, mentre per il capitolo 60420 nel triennio
c'è un aumento. Pensavamo che, avendo scelto di imboccare la strada
di rinnovare l'Ospedale con interventi "ad hoc" regionali e
statali, diminuissero le spese per la manutenzione straordinaria,
quindi volevo capire la logica.
Presidente - La parola all'Assessore alla sanità, salute e
politiche sociali, Fosson.
Fosson (UV) - Il grande discorso che stiamo facendo io e lei, è
quello della professoressa che cerca di convincere il nuovo, ma
qualche volta la professoressa non ascolta il nuovo che
arriva… comunque ben volentieri ne
riparliamo.
Inizio dal capitolo 60445: sono gli adeguamenti tecnologici,
perché la "Radiologia" e le sale operatorie di cui abbiamo parlato
- e di cui stamani ce n'è uno scherzoso esempio sul giornale -
siano veramente un'attrattiva. Sempre esulando, ma per fare un
discorso un po' più ampio, anche rispetto alla sua interruzione
dell'altro giorno, abbiamo previsto, non in questo capitolo,
l'aumento di 312.000 euro per costruire una "Radiologia" a Donnas,
perché il Poliambulatorio di Donnas ci interessa molto.
Sull'adeguamento tecnologico delle strutture ospedaliere, c'è un
meno rispetto agli anni precedenti; in particolare questo capitolo
prevede la messa a punto del sistema "PAX", una messa a norma di
diversi impianti e la demolizione di "Villa Una May" a Brusson, per
potervi fare un intervento sanitario particolare. Ha ragione quando
dice che ci sono minori finanziamenti, ma bisogna tener conto che
questi sono spalmati su diversi anni e gli anni precedenti, proprio
con il disavanzo favorevole dell'USL, erano state attribuite spese
più cospicue in questi capitoli.
Per quanto riguarda le spese del capitolo 60420, prevedono
l'elisuperficie, la costruzione del triangolo, la ristrutturazione
della "Maternità" con la messa a punto anche di un reparto per cure
palliative. Questi interventi sono stati spalmati su un periodo più
lungo, perché tecnicamente l'inizio delle opere per la costruzione
del triangolo si vede posticipato dall'allungarsi del cantiere in
corso per la "Radioterapia".
Presidente - Pagina 217. Pagina 218. Pagina 219. Pagina 220.
La parola alla Consigliera Squarzino Secondina.
Squarzino (Arc-VA) - Per quanto riguarda il fondo per le
politiche sociali, solo per chiarezza, ho preso atto, anche sulla
base delle informazioni fornitemi dall'Assessore, che rispetto allo
scorso anno sul fondo è stato messo un aumento di 1,5 milioni di
euro: di questo ci rallegriamo. Vorrei sapere quanti di questi
fondi sono per la legge sulla famiglia e per la legge n. 19 sul
minimo vitale.
Presidente - La parola all'Assessore alla sanità, salute e
politiche sociali, Fosson.
Fosson (UV) - Sono particolarmente contento che ci siamo capiti
su questo argomento. Per me oggi è una giornata positiva.
Come lei ha visto, è un meccanismo complesso, ma che mi sembra
ideato in modo corretto, nel senso che il fondo regionale prevede
uno stanziamento annuale, che poi viene spalmato sui vari capitoli.
In particolare, lei fa riferimento al capitolo 61314 che prevede
gli interventi a seconda dell'assegno post-natale, il sostegno alla
legge n. 22 e il sostegno alla legge n. 19 (un piccolo
sottocapitolo di questo prevede anche dei finanziamenti per gli
infortuni domestici).
Nel 2003 sono previsti 5.767.000 euro per questo capitolo di
spesa; nel 2004, così non succede, però vede che il capitolo 61310
prevede 9.115.000 euro che non sono stati ancora spalmati in questo
capitolo, perché, come dicevamo ieri, il fondo regionale prevede un
totale che poi, a seconda delle indicazioni del Consiglio, viene
destinato nei vari capitoli, a seconda delle indicazioni della
Giunta: questo è previsto non per un'iniziativa mia, ma dalla legge
n. 18/2001 che istituisce questa norma.
Chiaramente sono d'accordo con lei, che forse i fondi destinati
al sociale potevano essere di più, ma l'aver mantenuto un aumento
di questo finanziamento, in un periodo in cui abbiamo fatto dei
risparmi su tutto, mi sembra importante.
Presidente - Pagina 221. Pagina 222. Pagina 223. Pagina 224.
Pagina 225. Pagina 226. Pagina 227.
La parola alla Consigliera Squarzino Secondina.
Squarzino (Arc-VA) - Relativamente al capitolo 55145 vorrei
sapere come mai c'è stata una diminuzione di fondi rispetto
all'assestato 2003.
Presidente - La parola all'Assessore all'istruzione e cultura,
Charles Teresa.
Charles (UV) - Chapitre 55145: la prévision est de 150.000
euros, alors il a été diminué à 138.000, pour le trisannuel, et
pratiquement est le même qui nous consent de réaliser un
pourcentage de projets satisfaisants. C'est ce que les bureaux
m'ont indiqué à ce propos; j'ai ces données-là.
Presidente - La parola alla Consigliera Squarzino Secondina.
Squarzino (Arc-VA) - Prendo atto della sua risposta. Volevo solo
ricordare che quest'anno ci sono alcune situazioni molto
importanti, non solo quelle sulla riforma, ma anche progetti che
vanno nell'ottica dell'educazione linguistica degli alunni
extracomunitari - non solo dell'integrazione culturale - nelle
scuole medie inferiori e superiori, quindi glielo ripropongo, anche
in vista di una variazione di bilancio: le chiedo di soffermarsi su
tale questione.
La Regione ha qui un fondo per realizzare progetti di propria
iniziativa; io le chiedo di individuare in questi capitoli non solo
progetti relativi al sostegno, all'innovazione per quanto riguarda
i cambiamenti che nella scuola dovranno essere fatti, ma anche per
la questione dell'educazione linguistica di questi ragazzi che sono
inseriti nelle scuole medie inferiori e superiori senza avere
nessuna competenza linguistica. Non è sufficiente un mediatore
culturale, ci vuole qualcuno che li aiuti ad acquisire la lingua di
studio, non solo la lingua di base della comunicazione, altrimenti
non sono in grado di affrontare i contenuti della scuola!
Presidente - La parola al Consigliere Comé.
Comé (SA) - Voglio chiedere, in riferimento al capitolo
55150… avevo presentato, a settembre,
un'iniziativa che chiedeva all'Assessore quali erano le proposte
che voleva portare avanti sull'Anno europeo dell'educazione allo
sport. In quell'occasione, avevo ricevuto tale risposta da parte
dell'Assessore: "sicuramente faremo delle valutazioni, cercheremo
di dare dello spazio all'Anno europeo dello sport"; invece, vedo
che qui, addirittura rispetto all'assestato del 2003, si sono
ridotti i fondi! È una riduzione minima, sono d'accordo, però ero
convinto di vedere un impegno maggiore, proprio per l'eccezionalità
dell'anno che riguardava lo sport, soprattutto lo sport nella
scuola. Chiedo all'Assessore come mai questa riduzione.
Presidente - La parola all'Assessore all'istruzione e cultura,
Charles Teresa.
Charles (UV) - De réunions effectivement nous en avons faites
plusieurs et même avec d'autres assessorats, pour essayer de
souligner l'importance du sport dans l'école.
La somme est à peu près l'équivalent, parce qu'en définitive on
n'a pas trouvé une solution, tout en ayant parlé beaucoup de ski et
d'autres sports à faire à l'intérieur de l'école. Disons que la
chose est en mouvement, parce qu'il y a des rapports avec les
différents assessorats, mais pour le moment on n'a pas encore un
dessein précis.
Presidente - La parola al Consigliere Comé.
Comé (SA) - Solo per replicare che l'Anno europeo del 2004 scade
il 31 dicembre 2004 e quindi non aspetterà sicuramente le
iniziative dell'Assessore!
Presidente - Pagina 228. Pagina 229.
La parola alla Consigliera Squarzino Secondina.
Squarzino (Arc-VA) - Al capitolo 55560 volevo chiedere se, con i
fondi che sono stati stanziati nel 2003, si sono date risposte a
tutte le domande pervenute e se si pensa di fare altrettanto con
questi fondi stanziati per il 2004.
Presidente - La parola all'Assessore all'istruzione e cultura,
Charles Teresa.
Charles (UV) - Il y a les contributions pour le logement, pour
le chèque d'étude, les bourses intitulées à différents personnages,
les interventions extraordinaires pour handicaps et encore d'autres
contributions extraordinaires et encore préparation des thèses de
doctorat et des thèses d'intérêt régional, des cours après la
licence.
Quant aux subsides d'étude, les bureaux sont en train de
travailler encore plus rapidement que cela n'avait été prévu et ils
donnent déjà la contribution pour la première année, ils préparent
la seconde année de licence et toutes les demandes devraient être
couvertes, mais pour les années de troisième et quatrième l'étude
est encore en cours. Dans l'interpellation je vous avais parlé du
début du mois de février, maintenant on cherche anticiper, donc
j'espère que ce sera pour le mois de juin et avant Noël ce sera
pour la première et la deuxième année.
Presidente - Pagina 230.
La parola alla Consigliera Squarzino Secondina.
Squarzino (Arc-VA) - Volevo solo far notare che purtroppo qui
c'è una riduzione rispetto allo scorso anno di 1 milione di euro.
Voglio sottolineare questo, e ritengo che sia una scelta politica
non adeguata all'importanza che la scuola ha per la formazione dei
cittadini e per lo sviluppo di questa comunità. Mi stupisce che la
Giunta abbia chiesto, dovendo fare delle scelte prioritarie, che
nel settore cultura si diminuissero dei fondi; con 1 milione di
euro si fa il ciglio di 100 metri di
strada…
Presidente - Pagina 231. Pagina 232.
La parola alla Consigliera Squarzino Secondina.
Squarzino (Arc-VA) - Capitolo 56100: vorrei capire di quali tipi
di attività si tratta e capire come mai c'è stata questa
diminuzione, se si tratta di ricerca, diffusione, innovazione;
anche qui, dovrebbe essere un'attività di sostegno all'innovazione
e alla scuola e non capisco perché c'è questa diminuzione.
Presidente - La parola all'Assessore all'istruzione e cultura,
Charles Teresa.
Charles (UV) - Il y a la production, diffusion, documentation du
Service d'inspection, promotion d'initiatives d'innovation, frais
pour l'activité d'évaluation.
Pour ce qui concerne le Service d'inspection, l'année dernière
on avait fait un grand nombre de livres qui se rattachent au milieu
valdôtain; cette année on fait encore une réédition, mais le nombre
de livres à faire est moins important. La réduction dépend de ces
faits.
Presidente - Pagina 233. Pagina 234. Pagina 235. Pagina 236.
Pagina 237. Pagina 238.
La parola alla Consigliera Squarzino Secondina.
Squarzino (Arc-VA) - Capitolo 57490: vedo che c'è un cospicuo
aumento; volevo capire in base a quale progettualità, quali sono i
motivi di questo aumento.
Presidente - La parola all'Assessore all'istruzione e cultura,
Charles Teresa.
Charles (UV) - Je ne le trouve pas, mais je vais le chercher;
tout de même, en général je sais qu'ils ont institué de nouveaux
cours d'études, je suis en mesure de vous dire
combien…
attendez… voilà, c'est les
contributions pour l'activité de la "Fondation Institut musical",
ils ont fait 3 cours nouveaux, et ça prévoit
l'augmentation… un élargissement de
l'enseignement et 3 professeurs de plus.
Presidente - Pagina 239. Pagina 240.
La parola alla Consigliera Squarzino Secondina.
Squarzino (Arc-VA) - Capitolo 65920, spese per restauro,
manutenzione straordinaria beni mobili e immobili di interesse
artistico e storico: qui, sono stati previsti stanziamenti
inferiori a quelli dello scorso anno; volevo sapere le
motivazioni.
Presidente - La parola all'Assessore all'istruzione e cultura,
Charles Teresa.
Charles (UV) - Tout de même le chiffre est très important pour
toute une série de mises à norme, par exemple du Château Savoie de
Gressoney, du Château de Verrès, il faudra compléter les châteaux
de Sarre, Issogne, Fénis pour la mise à norme pour la sûreté. Après
il y a d'autres voix que je dois
chercher… après il faut intervenir sur
des édifices à côté de l'aire archéologique du Théâtre, la fameuse
"Maison Rassat" dont on a souvent parlé en commission. Pour le
moment la chose est renvoyée, parce qu'on cherche avoir un projet
d'ensemble pour toute la zone.
Presidente - Pagina 241.
La parola alla Consigliera Squarzino Secondina.
Squarzino (Arc-VA) - Vediamo che anche nel capitolo 66060 ci
sono spese inferiori per manutenzione e restauro del patrimonio
archeologico: come mai?
E poi volevo chiedere, rispetto al capitolo 66110 - penso che
sia la sua legge, Assessore, - come mai è stato determinato un
finanziamento inferiore a quello previsto.
Presidente - La parola al Consigliere Stacchetti.
Stacchetti (SA) - Sul capitolo 66090 mi interesserebbe sapere
che tipi di interventi sono previsti per questa spesa.
Presidente - La parola all'Assessore all'istruzione e cultura,
Charles Teresa.
Charles (UV) - Pour 66060 en réalité ce n'est pas une
diminution, c'est qu'on a programmé en 4 ans ce qui, en un premier
temps, était prévu en 3 ans, parce qu'au fur et à mesure que les
travaux avancent, parfois il y a quelques problèmes et on doit
reporter d'une année à l'autre: alors c'est simplement un report
d'années.
Pour ce qui est la loi des sites célèbres et les lieux de
l'histoire et de la littérature, moi j'espère qu'il n'y ait pas un
stop de la loi, mais simplement un projet, par exemple, n'est pas
parti parce qu'on n'avait pas vraiment compris celle qui était la
philosophie de la loi. La loi ne prévoit pas d'ajouter des choses à
ce qui existe; bien au contraire! Souvent on nous propose d'ajouter
quelque chose. Il faut changer la forme mentale aux gens et aux
administrations; on a tout de même des demandes et donc, à la
limite, puisqu'une est arrivée et l'autre probablement arrivera, on
verra si c'est nécessaire des ajustements au cours de l'année.
Pour répondre au collègue Stacchetti, on a enfin fait le marché
pour le départ des travaux de Saint-Martin de Corléans qui
devraient partir dans le premier semestre: c'est une activité qui
nous prendra différentes années sur un projet bien défini et que
nous devons respecter.
Presidente - Pagina 242. Pagina 243. Pagina 244. Pagina 245.
La parola alla Consigliera Squarzino Secondina.
Squarzino (Arc-VA) - Sono d'accordo che bisogna puntare su
attività culturali, promozione di attività culturali, sportive e
sociali… qui c'è stato un aumento di
140 mila euro! Mi chiedo, perché si riescono a trovare le risorse
per la promozione culturale, sportiva e sociale, e non per la
scuola! È un'osservazione che vuole dare motivazione a tutte le
riflessioni che ieri ho fatto relativamente al modo con cui è stato
impostato il bilancio complessivo dell'Assessorato all'istruzione e
cultura.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Questi sono capitoli che sono sulle infrastrutture
sportive del mio Assessorato…
(interruzione della Consigliera Squarzino Secondina, fuori
microfono)
… e anche per la simpatia nei
confronti della Consigliera Squarzino Secondina, voglio avere
anch'io il brivido di rispondere a una sua
domanda…
Devo dire che, come lei vede, l'incremento è sul capitolo 66560:
è praticamente un automatismo legato alle procedure di appalto di
affidamento delle piscine, quindi sono meccanismi automatici che
sono scattati e che portano a questo incremento; che poi la
gestione delle piscine costi cara come il fuoco, potremmo
convenirne, ma si tratta di un discorso sociale sul quale siamo
concordi.
Per quanto riguarda l'Aeroclub, avevamo già previsto un
finanziamento in assestamento di bilancio, che poi è saltato,
perché l'Aeroclub ha subito una crisi finanziaria dovuta al fatto
che la chiusura dell'aeroporto per i lavori di illuminazione della
pista si era protratta e aveva creato problemi grossissimi nei
bilanci dell'Aeroclub. Questo aumento è motivato dal fatto che
prendiamo atto di una situazione di difficoltà e, ritenendo
l'Aeroclub una struttura afferente al turismo estremamente utile,
l'incremento complessivo è, da un lato, dovuto ad automatismi,
dall'altra ad una scelta politica di sostegno all'Aeroclub.
Presidente - Pagina 246. Pagina 247. Pagina 248. Pagina 249.
Pagina 250. Pagina 251. Pagina 252. Pagina 253. Pagina 254. Pagina
255. Pagina 256. Pagina 257. Pagina 258. Pagina 259. Pagina 260.
Pagina 261. Pagina 262. Pagina 263. Pagina 264. Pagina 265. Pagina
266. Pagina 267. Pagina 268. Pagina 269. Pagina 270. Pagina 271.
Pagina 272. Pagina 273. Pagina 274. Pagina 275. Pagina 276.
Passiamo agli allegati. Allegato n. 1. Allegato n. 2. Allegato
n. 3. Allegato n. 4. Allegato n. 5. Allegato n. 6. Allegato n. 7.
Allegato n. 8. Allegato n. 9. Allegato n. 10.
Come è prassi, non si è mai esaminato nel dettaglio il bilancio
pluriennale, quindi lo diamo per letto.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK