Consiglio Regionale della Valle d'Aosta - Oggetto del Consiglio n. 1185 del 30 gennaio 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1185 del 30 gennaio 2020 - Resoconto
OGGETTO N. 1185/XV - Continuazione della votazione del
Documento di Economia e Finanza Regionale (DEFR) per il triennio
2020-2022.
Rini (Presidente)
- Alla presenza di 30 consiglieri,
possiamo iniziare i lavori di questa seduta. Riprendiamo con
l'esame dell'emendamento 20, presentato dai gruppi Lega, Mouv',
Misto e Vdalibra. Per l'illustrazione, la parola al collega
Sammaritani.
Sammaritani (LEGA VDA) -
Questo emendamento riguarda il
settore dell'istruzione e dell'università e va a sostituire il
punto 2 della sezione III del DEFR proposto dal governo, a pagina
62, che noi vorremmo integralmente sostituire con una visione
diversa, nuova, dello spirito con cui si affronta l'impostazione
generale del sistema istruzione Valle d'Aosta.
La critica parte soprattutto dal fatto che una visione non deve
essere settoriale, a segmenti, come quella che invece ci pare venga
evidenziata dal progetto che ha l'attuale governo, perché non c'è
una prospettiva di lungo periodo. Nell'ambito del sistema
scolastico, anche a livello nazionale, si sono sollevate molte
critiche negli ultimi anni, direi già parecchi anni, perché è da
una ventina di anni che se ne parla, fin dal momento della riforma
Berlinguer, quindi alla fine degli anni '90.
Proprio prendendo spunto da un saggio scritto alla fine degli
anni '90 da Lucio Russo, che si chiamava "Segmenti e bastoncini",
c'era proprio l'immagine di questa scuola che non ha un disegno
organico, ma va avanti a pezzi e bocconi, come si dice. In effetti,
questo sistema ci ha portati al risultato della scuola di oggi,
cioè c'è una sorta di deconcettualizzazione, un impoverimento
generale dei contenuti dell'insegnamento, perché c'è sempre una
minore necessità di competenze diffuse di alto livello, che sono
quello che normalmente viene definito "cultura". Dall'altro, anche
l'esigenza di formare una classe sufficientemente ampia e vorace di
consumatori: più siamo ignoranti, più siamo dei numeri, più bravi
siamo come consumatori, meno senso critico abbiamo.
Questo ha portato a far sì che la scuola, invece di selezionare
i migliori, si sia appiattita verso il basso. Si è abbassato il
livello generale della cultura e sono effettivamente i risultati
che abbiamo anche da tutte le statistiche più recenti: il livello
culturale medio si è abbassato. Così abbiamo finalmente garantito
il diritto all'ignoranza, invece che alla cultura.
Questo è il problema di fondo e, per contrastare questo
fenomeno, abbiamo pensato, anche con questo emendamento, che
dobbiamo sicuramente cercare di evitare di cadere in quella
retorica classica della scuola degli ultimi decenni, in cui si
diceva che si va a scuola per imparare a imparare. No, si va a
scuola per imparare, per capire certi concetti e per avere una
forma di cultura generale, che poi ci darà gli strumenti per
affrontare gli altri temi, le specializzazioni nei gradi più alti
di scolarizzazione.
Purtroppo, il tempo che abbiamo è limitato: l'emendamento è
scritto, quindi è abbastanza facile reperirne i principi
fondamentali. Uno di questi, fondamentale anche nel rispetto del
nostro sistema statutario, e quello del bi-plurilinguismo. Abbiamo
scritto che, dopo anni e anni di tavoli di lavoro, di confronti, di
dibattiti, di
adaptations
e quant'altro, è ora di dare
finalmente una veste definitiva al nostro sistema bilingue e
plurilingue, facendo interventi di tipo concreto; ma questo sarà
anche oggetto dell'emendamento n. 23, e poi dirò come ci siano
state piccole discrasie nella ricostruzione degli emendamenti.
Un tema molto importante, invece, è quello dell'educazione
civica, che deve sicuramente essere declinata come educazione alla
cittadinanza, ma anche insieme alle altre materie. L'educazione
civica dovrebbe essere di complemento a ciascuna delle altre
materie scolastiche, per far capire le relazioni fra le singole
materie specifiche e l'educazione alla cittadinanza in generale.
Questo è uno dei contenuti, ce ne sono altri e magari nel
successivo intervento avrò modo di spiegarli.
Presidente -
Per dichiarazione di voto, la parola al
collega Sammaritani.
Sammaritani (LEGA VDA) -
Attraverso questa opportunità
della dichiarazione di voto, che ovviamente sarà favorevole da
parte nostra, continuo su alcuni degli altri aspetti
dell'emendamento che, come ho detto prima, è piuttosto
articolato.
Per quanto riguarda l'università, noi riteniamo che quello che è
davvero mancato a livello politico è stata proprio la convinzione
di utilizzare lo strumento università per le proprie funzioni, non
solo didattiche, ma anche di collegamento con la società.
Naturalmente sappiamo che, per avviare nuove attività didattiche a
livello universitario, sicuramente la competenza non è di questo
Consiglio, ma la presenza del Presidente della Regione e
dell'Assessore all'istruzione sicuramente può essere di grande
aiuto e questo era quello che avevamo già cercato di fare noi nel
breve lasso di tempo in cui siamo stati al governo: dare una nuova
impronta e un nuovo indirizzo all'università valdostana, anche
attraverso le nomine dei rappresentanti del consiglio
universitario.
Questo è importante in particolare per quanto riguarda la terza
missione dell'università: non bisogna dimenticare che questo è
veramente lo strumento che l'università ha per collegarsi alla
società e viceversa, quindi per riversare le conoscenze
universitarie e di alto livello, che vengono maturate all'interno
del sistema universitario sulla società e su tutto il tessuto
sociale che lo circonda. Noi riteniamo che sia davvero importante
che si potenzi questo aspetto.
In particolare, un aspetto che invece critichiamo, del DEFR
presentato dal Governo, è quello di andare nella direzione - qui mi
ricollego a quello che dicevo all'esordio del mio intervento - di
stabilire di nuovo che sia importante anche per il sistema
scolastico ridare di nuovo voce all'aspetto pedagogico
dell'istruzione. In realtà, come dicevamo prima, è ora di uscire da
questa retorica dell'imparare a imparare ma, piuttosto, riempire di
contenuti la preparazione e quindi i programmi scolastici per i
nostri studenti. Questo direi proprio che è un tema di indirizzo.
Lo stesso capo del Governo, in interventi recenti, ha ribadito che
si va a scuola non tanto per imparare dei contenuti, quanto per
imparare ad acquisire dei contenuti. Secondo noi, in realtà questa
è una scuola che si guarda l'ombelico, cioè che si contorce su sé
stessa. Imparare a imparare ci porta, molto spesso, a non avere più
il tempo per imparare davvero le nozioni. Non certo una scuola
nozionistica, ci mancherebbe, ma sicuramente aumentare il livello
dei contenuti della preparazione scolastica.
Un altro tema importante che ci sta particolarmente a cuore è
quello della riforma dell'offerta musicale valdostana. Abbiamo già
affrontato in Consiglio, più volte, questo tema. Anche alla fine
dello scorso anno abbiamo approvato una mozione che prevedeva
l'impegno di istituire una commissione che facesse il punto della
situazione, dopo quella del 2016, che già aveva dato un panorama
generale della situazione dell'offerta musicale scolastica
valdostana, che è variegata ma che, allo stesso tempo, forse è
anche un po' confusa e non si sa bene chi debba fare che cosa.
Abbiamo dunque accolto con favore, all'epoca, quell'iniziativa
della collega Pulz, di cui però non credo si abbiano più grandi
notizie, perlomeno per quanto mi riguarda. Vedo che la collega
scuote la testa, anche lei probabilmente ha la stessa sensazione.
Bisogna invece assolutamente ripercorrere questa strada, per far sì
che davvero la scuola di alto perfezionamento, che è il
conservatorio, svolga il proprio ruolo, attraverso progetti quale
quello che era iniziato in passato dell'Académie, per una
internazionalizzazione e un'apertura più ampia del proprio livello
di preparazione, mentre la SFOM si dedichi all'avviamento
dell'educazione musicale generale. Come dicevo, il nostro voto
naturalmente sarà favorevole.
Presidente -
La parola al consigliere Vesan.
Vesan (M5S) -
Colgo l'occasione di questi cinque minuti
per fare una dichiarazione di voto cumulativa da parte del
Movimento 5 Stelle, per quanto riguarda tutti i 28 emendamenti
presentati, che stiamo sentendo illustrare con dovizia di
particolari in questi giorni, in modo da non perdere ulteriore
tempo, al fine di riuscire ad arrivare ad un'approvazione del
bilancio in tempi - brevi non posso più neanche dirlo - almeno
ragionevoli.
Per quel che riguarda il Movimento 5 Stelle, la posizione sul
bilancio nel suo complesso, intendo quello presentato dalla
maggioranza regionale, è stata chiara ed evidente fin da subito. Le
motivazioni sono: una certa qual limitata disponibilità al
confronto e il fatto che il voto sul bilancio continua a essere per
noi sostanzialmente un voto di fiducia. Adesso ci troviamo di
fronte a questo pacco di emendamenti, che sostanzialmente
sostituiscono integralmente il DEFR, scritti in modo da sembrare
forse più un programma elettorale, ma d'altra parte anche in
quest'aula è stata fatta la dichiarazione che si trattava di un
libro dei sogni. Ci troviamo di nuovo di fronte alla realizzazione
di un programma di governo che, probabilmente, è finalizzato a
futuri sviluppi o è il ricordo di passate glorie, e sulla scorta di
questo, complessivamente, nei confronti di questi emendamenti che,
presi singolarmente e individualmente, cioè se l'emendamento fosse
riferito a uno specifico punto e non solo una dichiarazione di cosa
piacerebbe fare se si fosse al governo, probabilmente alcuni di
questi avrebbero un valore. Se ci fosse stata la possibilità di
confrontarsi in Commissione, avendo rimandato questi atti di
bilancio in Commissione la bellezza di tre volte, sarebbe stato
interessante; purtroppo l'abbiamo visto all'ultimo, purtroppo non
c'è stato alcun confronto ed è stato presentato non come un singolo
emendamento che possa valorizzare il bilancio regionale che si
vuole approvare, ma come un bilancio di governo di un altro
governo. I bilanci governo di un altro governo, se non sono stati
discussi, trattati, definiti e concordati, per noi continuano a
essere voti di fiducia; fiducia che non ci sarà e, quindi, annuncio
già adesso, come è già successo per gli emendamenti precedenti, ma
anche per quelli che saranno illustrati successivamente, senza far
perdere ulteriore tempo a quest'aula, che il voto del Movimento 5
Stelle su questi emendamenti sarà di astensione.
Presidente -
Ha chiesto la parola il collega Restano.
Restano (GM) -
Raccolgo lo spunto senza nessuna
intenzione polemica, ma con la volontà di chiarire che qui non
perdiamo tempo. La nostra intenzione non è quella di perdere tempo,
ma è di avviare il confronto, anche se può darsi che tra poche ore
si chiuderà completamente tutto, questo non possiamo dirlo, ma qui
- credo di poter parlare da parte dei firmatari - non c'è
intenzione di far perder tempo. Se poi il confronto sul DEFR, per
vari motivi, non è avvenuto nei tempi dovuti, ne prendiamo atto.
Con tutto il nostro impegno e anche con tutti i nostri limiti, noi
abbiamo investito del tempo, per il quale qualcuno dice sempre che
siamo lautamente retribuiti, nel redigere questo documento
economico finanziario, che abbiamo il piacere di illustrare e su
cui devo dare atto all'Assessore alla sanità, al Presidente e ad
altri Assessori che sono intervenuti, di aver accettato la sfida e
il confronto.
Penso che questo sia forse il momento più elevato per la
politica, che non è solo quello di dire che perdiamo tempo, siamo
strapagati, raccogliamo le firme per protestare contro una cosa e
contro l'altra, che siamo qui a far niente e ci additiamo gli unì
con gli altri. Abbiamo cercato di rendere evidente a questo
Consiglio e alla popolazione il nostro impegno, le nostre idee, che
a volte collimano con la maggioranza, a volte no, io spero che a
volte siano allineate anche con il vostro pensiero ma, per quanto
mi riguarda, per quanto ci riguarda, non ci siamo mai permessi di
dire che qui stiamo perdendo tempo. È una delegittimazione del
Consiglio regionale, alla quale io non voglio allinearmi.
Da quando sono qui, io ho sempre detto che, tanto la maggioranza
quanto la minoranza hanno un ruolo e tutti e trentacinque si
impegnano per cercare di svolgerlo nella maniera dovuta, come
meglio credono e, a volte, anche secondo le indicazioni del proprio
movimento. Solo così facendo rendiamo onore a chi si è impegnato e
ci ha dato fiducia attraverso il voto. Delegittimandoci, non
otteniamo niente, secondo me.
So che probabilmente non era questa la sua intenzione, collega,
però la chiave di lettura potrebbe veramente essere nel senso che
ho dato io. Invece, voglio dire che ci impegniamo al massimo, siamo
seri, a volte possiamo sbagliare, però con questo documento, con
tutti gli emendamenti che abbiamo presentato, abbiamo cercato di
dare il nostro impulso, le nostre suggestioni, affinché esca un
documento finanziario, un DEFR, migliore, a nostro modo di vedere,
di come è entrato.
La maggioranza, che poi lo farà passare con un voto di fiducia o
come vorrà, può comunque fare tesoro di quello che noi abbiamo
detto, perché ritengo che, di fronte a noi, non ci siano dei muri
di gomma ma delle persone serie, responsabili, che possono anche
cogliere quel poco che noi siamo stati in grado di fornire loro,
come suggestione importante per migliorare il documento che stanno
portando avanti. Non è assolutamente tempo perso, ma è tempo ben
investito, anche se all'esterno, a forza di delegittimarci, di
scrivere
post
, di fare articoli critici, abbiamo tutti, me
compreso, contribuito a rendere a volte ridicolo questo
contesto.
Presidente -
Ha chiesto la parola la collega
Spelgatti.
Spelgatti (LEGA VDA) -
Collega Vesan, all'interno di
questo Consiglio facciamo politica. Il documento più importante è
sicuramente il DEFR, perché in esso il Governo dice quello che
vuole fare. Noi abbiamo fatto un'operazione: abbiamo detto, come
opposizione, che cosa faremmo e cosa vorremmo fare se fossimo al
governo, ma non l'abbiamo fatto semplicemente con degli annunci,
abbiamo fatto il nostro DEFR. L'abbiamo fatto, l'abbiamo
presentato, l'abbiamo chiuso e oggi presentiamo degli emendamenti
al DEFR del Governo, dicendo tutto quello che non ci va bene del
loro DEFR e dicendo quello che noi vorremmo fare.
Direi che forse questo è il momento più alto della politica.
Fare politica non significa semplicemente, come fate voi, dire
sempre no a qualsiasi cosa o, meglio, no-sì, no-sì, senza avere una
linea, senza dare una direzione, senza far capire dove volete
andare. Ricordo che, prima di iniziare questa maratona, noi abbiamo
detto: qui ci sono le nostre dimissioni, le dimissioni di tutti;
c'è un documento, possiamo firmare le dimissioni, in quattro e
quattr'otto facciamo passare il bilancio e andiamo tutti a casa. Su
quel documento le vostre firme non ci sono! Quindi, se avessimo
voluto fare in fretta, avremmo potuto tranquillamente chiudere in
quattro e quattr'otto. Può ancora firmarlo, perché il documento
c'è, se si alza, viene qui, raccogliamo le diciotto firme, noi
ritiriamo gli emendamenti e andiamo via lisci come l'olio. Non lo
fate? Benissimo, lasciateci fare politica!
Voci dall'aula
Presidente -
Colleghi, cerchiamo di tenere dei toni
congrui alla discussione.
Spelgatti (LEGA VDA) -
Stiamo qui tranquillamente, noi
abbiamo lavorato, abbiamo preparato tutti i nostri emendamenti, li
stiamo spiegando e illustrando e stiamo facendo politica, ad altri
livelli rispetto al vostro.
Presidente -
Ha chiesto la parola il collega Vesan. Per
quale motivo? Per dichiarazione di voto?
Vesan (M5S) -
Per fatto personale, visto che sono stato
citato esplicitamente. Forse non sono stato chiaro nel mio commento
e mi spiace di essere stato male interpretato. Vorrei chiarire: non
stiamo affatto discutendo su quali siano le modalità di far
politica delle altre forze. Io ho fatto una dichiarazione di voto
su quello che intende fare la nostra forza politica. Se ci sono
forze politiche che vogliono attuare un comportamento diverso dal
nostro in quest'aula, vorrei che si sentissero libere di farlo a
loro piacimento. Contrariamente ad altri, noi non diamo lezioni su
come si fa politica a nessuno.
Presidente -
La parola alla collega Pulz.
Pulz (ADU VDA) -
Io vorrei dire che, dopo aver ricevuto
troppo di recente una montagna di emendamenti, che voterò comunque
con coscienza, anche se si tratta in tutto di 150 documenti, perché
per fortuna sono abituata a ingurgitare volumi su volumi e leggere
molto in fretta e, soprattutto, perché lavoro con una squadra
veramente da leccarsi i baffi, per competenza, capacità e serietà,
aggiungo oggi però, alla luce della serata di ieri e dopo una notte
difficile, un terzo motivo alla seria proposta di andarcene tutti e
trentacinque a casa, con dimissioni di gruppo.
Il primo motivo, come ripetuto alla nausea, è che questo
Consiglio è delegittimato dalle infiltrazioni della 'ndrangheta;
scusate se è poco. Il secondo è che alcuni di noi sono burattini
nelle mani della gerontocrazia, ovviamente maschile, locale,
inguaribilmente malata di potere. Ma il terzo motivo, che aggiungo
oggi, è che, pur avendo io lavorato in tutte le scuole superiori
valdostane, e anche in alcuni ambiti privati, in nessun posto ho
trovato un metodo di lavoro così deludente e inconcludente.
Solo per restare agli ultimi eventi e non andare ad Adamo ed
Eva, come mi è stato rimproverato ieri, vorrei sapere come si possa
lavorare seriamente e votare pacchi di emendamenti, con addirittura
leggi al loro interno, e pure un subemendamento tirato fuori dal
cilindro ieri pomeriggio alle ore 15. In questi due anni purtroppo
mi sono fatta un'idea molto chiara del perché l'amministrazione sia
una specie di mostro, un grande Leviatano, la figura biblica
genialmente ripresa nel '600 dal filosofo Hobbes, che lo
rappresentava, nel bellissimo disegno di copertina, come un
gigante, costituito dai tanti singoli individui fagocitati, che
sono i poveri sudditi di allora, i cittadini di oggi.
Io credo, alla luce della triste serata di ieri sera, che
lavoriamo con troppa
nonchalance
in quest'aula, lanciando
tra l'altro appelli retorici alla responsabilità, come se non
fossimo qui a prendere decisioni per tutti quanti, per tutta la
comunità, e a gestire soldi pubblici, soldi di tutti. Il nostro
ruolo richiederebbe molta, molta più serietà, quella che, secondo
il collega Chatrian, tra l'altro, manca solo a me.
Alcuni nostri voti di contrarietà, come quello che stiamo per
dare, non sul contenuto ma sul metodo, e alcuni nostri voti
successivi di astensione contengono la nostra chiara presa di
distanza da questo metodo di lavoro, che è inaccettabile. Lo dico
alla Lega e satelliti, anche se so che si offendono per questa
definizione, ma non so più come chiamarvi. Lo dico a voi: perché,
per gentilezza, non ci avete fatto avere la documentazione in
tempo, se davvero siete qui non a fare ostruzionismo, ma a
presentare proposte di lavoro serie, a creare presupposti per un
futuro migliore, come state dicendo? L'avete detto anche poco fa.
Visto che avete presentato questa documentazione alla cittadinanza,
perché per cortesia non l'avete fatta avere ai colleghi? Dico poi
alla maggioranza: che modo di lavorare è questo? Adesso abbiamo
avuto l'ampia conferma che voi il bilancio l'avete scaricato a
dicembre - scaricato proprio! - e forse si trattava di uno scherzo
di carnevale anticipato.
Se posso permettermi - scusatemi, forse mi sono svegliata male
questa mattina - a me sembra che la legge elettorale Bertin-Mossa
stia già mietendo le prime vittime, perché per via della preferenza
unica che avete votato, anziché scegliere la doppia preferenza di
genere - perché le donne vi fanno paura, nel contesto della
politica - mi sembra che ognuno stia già facendo la sua campagna
elettorale e, tra l'altro, per sé, in base al proprio
target
elettorale. Tutto questo è molto triste!
Riguardo alla richiesta della collega Spelgatti, io firmerò
senz'altro: lo annuncio dal 23 gennaio del 2019 che intendo firmare
le dimissioni. Ma firmerò in modo ufficiale, non sul foglio che il
collega Aggravi tiene nel suo taschino. Firmerò come richiede il
nostro importante ruolo e il rispetto di questa istituzione e,
soprattutto, di tutti i cittadini, perché noi, lo dice la
Costituzione, rappresentiamo tutti, chi ci ha votati e chi non ci
si sceglierebbe mai a rappresentarlo. Grazie e buon lavoro.
Presidente -
Colleghi, io mi sento in dovere di fare un
richiamo al senso di responsabilità di tutti, di tutta l'aula.
Stiamo tutti offrendo uno spettacolo credo non bello e non
rispettoso del ruolo che rappresentiamo e del luogo in cui sediamo
oggi.
Io ovviamente rispetto il ruolo e il lavoro di tutti, e anche le
modalità con cui ogni gruppo e ogni singolo intende esplicitare il
proprio mandato. Vi ricordo, però, che veniamo da una fase molto
travagliata, stiamo discutendo il documento più importante per la
nostra regione, siamo in fase di votazione di emendamenti e credo
davvero che dobbiamo fare uno sforzo tutti quanti, andare al di là
delle mere posizioni politiche e, forse, su questo do ragione alla
collega che mi ha preceduto, può essere anche propagandistico. Vi
chiedo la serietà di riuscire ad andare avanti con i lavori per
arrivare all'approvazione del documento finanziario. Credo che
davvero lo spettacolo che stiamo offrendo non ci renda onore.
Detto questo, passo la parola al collega Manfrin.
Manfrin (LEGA VDA)
- Intervengo solo perché sollecitato
dalla collega Pulz, per dire una cosa molto semplice: lei
giustamente ci invita, retroattivamente, a presentare quello che
avremmo voluto, la nostra idea di DEFR, quella che stiamo
proponendo adesso con gli emendamenti. Lei ci dice: "noi non
sapevamo delle vostre proposte, quindi era difficile valutarle e
poterle considerare, magari poterle approvare". In realtà, collega
Pulz, se lei avesse fatto un pochino di attenzione, si sarebbe
accorta che dal mese di ottobre fino a oggi abbiamo prodotto il
nostro DEFR e l'abbiamo presentato pubblicamente, anche con dirette
Facebook
e iniziative pubbliche, peraltro anche nel comune
di Valpelline, dove avrebbe potuto fare un salto e magari prendere
visione delle nostre proposte. Le abbiamo scritte, comunicate alla
stampa, le abbiamo comunicate gli organi di informazione e ai
cittadini, le abbiamo presentate in ogni dove: mi pare che la
possibilità di valutare nel merito le nostre proposte ci sia stata.
Dopodiché, è giusto che ovviamente quest'aula prenda atto e
cognizione delle nostre idee per la prossima Valle d'Aosta che
vogliamo e, a quel punto, ognuno, seguendo le diverse iniziative
sul territorio che abbiamo fatto, poteva farsi un'idea delle nostre
proposte, valutarle nel merito e poi venire qui a esprimere il
proprio punto di vista. Questo è il sistema che abbiamo adottato,
senza nessuna promessa mirabolante o chissà che cosa. In maniera
concreta abbiamo scritto quello che volevamo fare e dopodiché
l'abbiamo proposto, molto semplicemente.
Presidente -
La parola al collega Cognetta.
Cognetta (VDALIBRA) -
Credo che questa sia una
discussione molto importante, stiamo portando avanti dei temi molto
importanti. Il collega Sammaritani stava illustrando un emendamento
riguardante la scuola, che non è cosa da poco. Ne abbiamo discusso
moltissimo in quest'aula, della scuola. Ricordo anche alcune
battaglie portate avanti rispetto alla riforma fatta nella passata
legislatura e che non mi ha trovato d'accordo. Sono poi state
esplicitate tutte le mancanze di quella riforma, si sono fatte
delle variazioni, piccole o grandi che siano, è rimasta un po'
sospesa e noi, con questo documento, stiamo cercando di dare una
risposta alternativa alla situazione attuale della scuola.
Noi vorremmo che questa discussione avvenisse in modo fattivo e,
soprattutto, che si capisca una volta per tutte se c'è un futuro
rispetto a questo DEFR presentato dalla maggioranza e rispetto a
questo bilancio, oppure se stiamo parlando di una questione che
durerà al massimo fino al 14 febbraio. Non mi sembra di aver
ricevuto alcuna risposta, perlomeno non l'ho vista sui giornali,
non è stata data in quest'aula, non è stata data da nessuno tra gli
intervenuti, né di maggioranza e né di opposizione.
Partiamo dal presupposto che il Governo andrà avanti. A questo
punto io parto da un presupposto semplice: il Governo va avanti. Se
il Governo va avanti, è giusto che io esprima tutte le mie
perplessità e tutte le mancanze su un documento che verrà messo in
atto da questo Governo nascente. Se qualcuno poi vuole impedirmi di
spiegare le mie ragioni o di presentare le mie idee, non mi sembra
sia corretto rispetto alle regole democratiche che compongono
quest'aula e comunque il vivere civile.
Io credo che forse perdiamo di vista il
vulnus
della
questione: se c'è un Governo che ha presentato più di ottanta,
novanta, cento emendamenti, alcuni ben oltre, molto oltre, il tempo
massimo previsto, con subemendamenti, eccetera, io ritengo sia
corretto poter dire la nostra, votare contro, astenersi o a favore,
senza giudicare. I cento emendamenti, o quanti sono, sono tutti di
merito, non qualcuno sì e qualcuno no. In questo caso sono stati
fatti tutti emendamenti di merito, perché il documento è stato
scritto molto prima di questo momento - sto parlando del nostro
DEFR - è stato presentato alla popolazione, è stata fatta anche una
riunione tra gruppi di minoranza, in cui si è detto che si veniva
qui a fare questa proposta. Qualcuno poi ha parlato di emendamenti
di scambio, ma questo è un altro discorso, che non riguarda la
maggioranza. Quindi, mi sembra opportuno continuare a spiegare
esattamente ciò che noi vorremmo fare in Valle d'Aosta e che
porteremo avanti nel caso in cui si vada ad elezioni, ma anche nel
caso in cui continuasse il Governo. Qualora dovesse continuare
questo Governo, le nostre idee, con interrogazioni, interpellanze,
mozioni, proposte di legge, eccetera, verranno comunque portate
avanti.
Abbiamo tempo a disposizione, siamo lautamente e profumatamente
pagati, non abbiamo fatto operazioni con i
software
solo per
fare emendamenti numerosi senza risolvere nulla, abbiamo lavorato e
abbiamo fatto un documento di un certo tipo.
Vorrei poi aggiungere un'altra cosa: ieri le suggestioni sono
state talmente importanti che addirittura uno di questi emendamenti
è passato. Questa discussione è stata talmente "inutile", che un
emendamento è stato anche approvato. Io allora starei attento a
dire che questo va bene, questo non va bene, ci piace o non ci
piace. Se poi qualcuno ha nostalgia della Fiera, dopo aver dato la
presenza in quest'aula noi siamo liberi di uscire e di non tornare
fino al giorno dopo, perché la presenza è pagata. Le porte sono
aperte, se qualcuno non è d'accordo sullo stare qui e lavorare,
cosa che stiamo facendo, può tranquillamente andare alla Fiera o
tornare a casa.
Presidente -
La parola al collega Aggravi. Prego,
collega.
Aggravi (LEGA VDA) -
Penso che non a caso si stesse
parlando di scuola e forse qui ci converrebbe tornare tutti a
scuola. Io penso che comunque ci siano da fare delle precisazioni,
perché non vorrei che la frittata che si sta bruciando da dicembre
finisse effettivamente per andare fuori dalla pentola. Nessuno qui
vuole prendere in giro nessuno e l'hanno detto benissimo il collega
Restano e soprattuto il collega Cognetta, che ha ricordato quanto è
successo ieri.
Se fossero stati cassati in blocco degli emendamenti non di
sostanza... Che poi uno ci voglia mettere la testa o no, che non
abbia ricevuto la documentazione prima o no, ma, ripeto, siamo
anche pagati per fare le cose in determinati tempi e comunque
l'aula è sovrana, altrimenti il Regolamento interno va cambiato,
anche se qualcuno si vuole tagliare le mani e cambiare il
regolamento, per limitare la democrazia e l'operatività
dell'opposizione. Però ringrazio quei colleghi che, da quando sono
qui, di tempo ce ne hanno fatto perdere poco, tranne parlare per
ore di pannolini e coppette: scusate, ma ci sono cose molto più
importanti dei pannolini e delle coppette, io penso.
Detto questo, ieri è successa una cosa particolare: a un certo
punto sembrava che l'emendamento sul commercio sembrava
interessasse tutti e io ringrazio qualcuno che, giustamente, ha
messo sul tavolo degli emendamenti sul commercio, ma eravamo tutti
campioni di commercio, ieri. Io penso che il lavoro non sia stato
inutile, perché nelle discussioni è stato detto qualcosa di molto
importante. Io e la collega Certan spesso non andiamo d'accordo, ma
le ho dato merito di quello che ha detto, una cosa veramente
corretta: è un DEFR ombra, perché l'opposizione, nei Paesi di un
certo tipo - certo, quelli ex sovietici non lo fanno - costruisce
degli emendamenti, dei programmi ombra, cioè alternativi a un
sistema. Che piaccia o no, per carità, ma ricordiamoci che è dal 17
dicembre che ci prendiamo in giro, e anche da un po' prima.
Non siamo i primi della classe, ne stiamo dando una
dimostrazione tutti e mi ci metto per primo, anche se non vado
oltre, perché primi della classe qui non ce ne sono, né da una
parte né dall'altra. Non si sta perdendo tempo, perché quando si
vota, e si votano anche dei provvedimenti importanti, non si perde
mai tempo. La differenza è tra chi lavora e chi non lavora.
Per carità, ognuno fa il suo, ognuno partecipa come vuole, anche
stando in silenzio, a volte, grazie a Dio, perché di castronerie ne
diciamo già abbastanza, ogni tanto, ma io credo che quello che è
successo ieri e che magari succederà oggi sia un lavoro importante,
perché quando si vota sono importanti le decisioni che si
prendono.
Comunque, a Valpelline ci siamo stati, peccato non averla vista,
collega Pulz, e non l'abbiamo neanche vista per le firme, perché
lei le annuncia sempre ma, sa com'è!
Una ultima battuta: non ci sono solo dei guru ottuagenari, ci
sono anche giovani arzilli all'interno dell'amministrazione; poi,
nei gruppi hanno influenza più o meno. Ma per una volta difendo i
colleghi di Rete Civica: non venga a insegnarci niente e non
insegni niente ai colleghi di Rete Civica, perché anche lei ha
degli
Stregatti
nella sua squadra.
Presidente -
La parola alla collega Minelli.
Minelli (RC-AC) -
Molto brevemente, per dichiarazione di
voto. Io non condivido la visione della Lega sulla scuola. Io vengo
dal mondo della scuola e credo in una scuola che insegni a imparare
e non a imparare i contenuti, ma a imparare per imparare. Avevo
deciso di astenermi su tutti questi vostri emendamenti del DEFR
ombra, ho votato su quello relativo ai negozi di vicinato, perché
credo sia importante e che sia legato, anche se non è presentato
dalle stesse persone, all'emendamento che ci sarà al disegno di
legge 45. Avevo già detto in Commissione, lo ricorderà la collega
Rini, che era un emendamento che avrei votato. Su tutti gli altri
avevo l'intenzione di astenermi, ma su quello della scuola,
considerata anche la presentazione fatta dal collega Sammaritani,
il mio voto sarà contrario.
Presidente -
La parola all'Assessore Certan.
Certan (AV) -
Revenons à nos moutons. Avant tout, bonne
Foire de Saint-Ours à tous les artisans et à tous les exposants. Je
suis fille d'un menuisier et je sais quel est le sentiment avec
lequel on aborde le 30 et le 31 janvier, donc nous sommes ici pour
travailler pour la Vallée d'Aoste aussi et donc bonne Foire à tous
les exposants.
Pour ceux qui est de l'école d'abord, on a commencé et le
collègue Sammaritani a présenté le premier amendement et leur
vision d'école. Je dois vous dire que nous avons eu déjà ce débat
en occasion de la discussion générale, donc je ne rentre plus dans
les détails. Nous considérons d'avoir mis dans notre DEFR des
points assez synthétiques, mais assez complets, qui donnent bien la
vision d'une école qui doit être surement à l'avant-garde, mais qui
n'oublie sûrement pas ses racines. Je propose cette citation que
j'ai déjà employé pour la Journée de la mémoire ; un écrivain
français dit aux jeunes: " faites comme les arbres: perdez vos
feuilles, mais gardez vos racines; changez d'idée, mais ne changez
pas vos principes ". Je pense que l'école valdôtaine a une
caractéristique et des principes qui sont très clairs et qui sont à
maintenir.
Mi permetto di entrare nel dettaglio di alcuni emendamenti.
Ripeto che i nostri sono molto sintetici, ma sono molto puntuali e
parlano di una scuola di eccellenza, perché - sono d'accordo con
lei, collega Sammaritani - bisogna dare importanza anche alla
metodologia didattica, che spesso non è più stata potenziata.
Insegnare il mestiere di insegnante non è come per altri mestieri,
non è sufficiente avere i contenuti, bisogna anche avere l'arte di
saperli tramandare e fare in modo che i ragazzi e gli studenti
possano imparare. La scuola non deve essere riempita di contenuti e
di nozioni, tant'è che si parla di
savoir
,
mais aussi de
savoir faire et de savoir être
. In questi ultimi anni la scuola
ha assunto anche altre caratteristiche.
Crediamo di aver messo le basi per una scuola di eccellenza e,
lo ripeto, non da adesso. La scuola valdostana ha delle
caratteristiche che, fortunatamente, ha saputo mantenere e che
sicuramente potrà ancora migliorare; certamente non è tutto perso.
Dicevo: scuola di eccellenza, scuola per eccellenze, ma anche
scuola inclusiva, e su questo vengo anche ai passaggi che avete
fatto sull'educazione civica, sull'università, sulla parte di
istruzione musicale. Le raccomandazioni europee sono puntualissime
e noi le abbiamo richiamate proprio per questo.
Noi ci asterremo sugli emendamenti presentati, anche perché -
proprio perché non basta il contenuto, ma bisogna anche saperli
coordinare - credo ci siano emendamenti che siano sovrapposti; li
avete riscritti due o tre volte, in alcuni casi sono anche un po'
contraddittori. Poco male, abbiamo parlato in discussione delle
nostre diverse posizioni: dell'importanza del bilinguismo e del
plurilinguismo ci siamo detti, in alcuni punti, anche concordi,
quindi non aggiungerei altro.
Questa mattina il collega Restano ci invitava ad analizzare
seriamente e credo che su questo siamo stati assolutamente
disponibili. Sarebbe importante anche per i cittadini avere un
seguito, quindi quando si parla di un argomento sicuramente
riuscire a chiuderlo e a finire, proprio per avere un
coordinamento. Capisco che la politica e il momento politico ogni
tanto facciano perdere di vista l'obiettivo.
Presidente -
Se non ci sono altre richieste, possiamo
passare alla votazione dell'emendamento n. 20. La votazione è
aperta.
Esito della votazione:
Presenti: 34
Votanti: 27
Favorevoli: 11
Contrari: 16
Astenuti: 7 (Marzi, Mossa, Nasso, Rini, Russo, Trione,
Vesan)
Il Consiglio non approva.
Passiamo ora all'emendamento 21 presentato da Lega, Mouv',
Gruppo misto e Vdalibra. La parola al collega Sammaritani.
Sammaritani (LEGA VDA) -
Mi fa piacere che finalmente sul
tema della scuola ci sia uno scontro, così almeno siamo tutti più
chiari nei nostri schieramenti ideologici. Di questo ringrazio la
collega Minelli, in particolare, perché finalmente si va alla
sostanza.
C'è prima una notazione tecnica, nel senso che in realtà
l'emendamento 21, per un fenomeno di quelli ormai moderni di taglia
e incolla, probabilmente è venuto male, nel senso che si intitola
"Edilizia scolastica e programmazione degli interventi": il primo
paragrafo è pertinente, in realtà il secondo è pertinente alla
scuola, ma non tanto all'edilizia, basta leggerlo, e ripete quello
che sarà poi il contenuto dell'emendamento 23. Sarebbe da tagliare:
dopo il primo paragrafo, che finisce con "Univda", direi che
sarebbe da cassare tutto il resto, perché effettivamente è una
ripetizione.
A questo punto esporrei solo la parte che riguarda l'edilizia
scolastica e la programmazione degli interventi, facendo però una
doverosa premessa, visto lo schieramento che si è formato a
proposito di questo emendamento, con questi quadratini rossi che si
sono illuminati. La scuola è a questo livello, la scuola è in mano
alla sinistra da decenni e, quindi, mi fa piacere che abbiamo due
punti di vista esattamente opposti, collega Minelli. Mi fa più un
po' più specie l'atteggiamento della collega Pulz che, invece di
parlare di contenuti, ha preferito fermarsi alla forma. Su questo
richiamo quanto è già stato detto: se siamo qui a fare il nostro
lavoro solo oggi sul DEFR, è perché chi doveva portare il DEFR già
mesi fa non l'ha fatto a tempo debito.
L'edilizia scolastica e la programmazione degli interventi.
Occorre dotare le scuole e le università di idonee strutture. Anche
l'edilizia scolastica ha patito una scarsa programmazione nelle
scelte da compiere, tanto da dover poi adottare quasi sempre in
regime di emergenza, per alcune istituzioni scolastiche, soluzioni
temporanee altamente disagevoli. Indispensabile è abbandonare il
progetto di realizzare nuove costruzioni - in questo senso ci siamo
spesi quando abbiamo governato - per favorire il recupero e la
conservazione del patrimonio edilizio esistente. Evitando, nel
contempo, ulteriori occupazioni di terreni liberi.
Per quanto riguarda l'università, la costruzione del campus nel
centro della città di Aosta è stata notevolmente ridimensionata. Al
momento sarà disponibile, peraltro con notevole ritardo sui tempi
previsti, soltanto un edificio prevalentemente dedicato alle
attività didattiche, con il risultato che, dopo aver investito
decine di milioni di euro, l'ateneo sarà ancora sparso su più sedi
e si dovranno investire altri 600 mila euro per realizzare in altra
sede uffici amministrativi temporanei per l'Univda. Aggiungiamo
anche, perché forse qualcuno non lo sa, che le sedi dell'Università
sono più di una e paghiamo fior di quattrini ogni anno, più di 100
mila euro solo di affitti per un'altra delle sedi, quella di
Saint-Cristophe. Direi quindi che il problema è sempre lo stesso:
se non si ha un disegno preciso, un'idea precisa di dove si vuole
andare, se non si programma per tempo, si buttano via i soldi e non
si risolvono i problemi. Questo è il nostro concetto, soprattutto
in relazione alla necessità richiesta dall'edilizia scolastica.
Presidente -
Ci sono richieste di intervento? Se non ce
ne sono, possiamo mettere in votazione l'emendamento 21. La
votazione è aperta.
Esito della votazione:
Presenti: 34
Votanti: 12
Favorevoli: 11
Contrari 1
Astenuti: 22 (Baccega, Bertschy, Certan, Chatrian, Daudry,
Farcoz, Favre, Lavevaz, Marquis, Marzi, Minelli, Morelli, Mossa,
Nasso, Nogara, Peinetti, Pulz, Rini, Russo, Testolin, Trione,
Vesan)
Il Consiglio non approva.
Passiamo all'emendamento 21bis presentato da Lega, Mouv', Gruppo
misto e Vdalibra. La parola al collega Ferrero.
Ferrero (VDALIBRA) -
Io spero che su questo emendamento,
che riguarda la questione che avevamo già trattato in relazione
alla petizione che era pervenuta da parte di circa duecento
abitanti di Aosta, riguardo all'apertura del parcheggio della nuova
università, si possa trovare una linea unanime. Lo dico anche ai
colleghi che hanno già esplicitato la loro contrarietà a votare
favorevolmente, però io penso che, come in tutti i casi, ci sia
sempre l'eccezione che conferma la regola. In questo caso, chi ha a
cuore la democrazia partecipativa e il fatto che i cittadini
cerchino di coinvolgere la politica nei loro bisogni, qui ha
l'esempio classico: andare in una direzione sbagliata, o comunque
astenersi, io penso sarebbe un po' colpevole. Sarete comunque voi a
valutare.
In questo caso si chiede una cosa molto semplice. Dato che
dall'inizio di dicembre avevamo parlato di questa questione, per i
ritardi che si sono verificati e per le difficoltà che hanno avuto
e continuano ad avere i commercianti per la mancata apertura di
questo parcheggio e per il fatto che alcune attività sono sull'orlo
del fallimento, che cosa si vuole fare con questo emendamento?
Semplicemente sappiamo che ci sono delle difficoltà di
comunicazione e di burocrazia. A prescindere dalle posizioni
politiche, si vuole investire il Presidente della Regione di una
maggiore autorità, nel momento in cui si pone, nei confronti del
Centro addestramento alpino e nei confronti dell'Agenzia delle
entrate, con un voto che deve essere unanime, dovrebbe essere
unanime, da parte di tutto il Consiglio regionale, che dica: c'è
questa problematica, tutto il Consiglio regionale, compatto, dà
mandato al Presidente di porsi nei confronti di questi attori per
sbloccare la questione, per aprire finalmente questo parcheggio.
Sappiamo tutti che la burocrazia è una brutta bestia, ma ci vuole
veramente una grossa spinta, lo sappiamo. Ci sono stati dei ritardi
sicuramente colpevoli, adesso però, a prescindere dalle posizioni
politiche, diamo la forza necessaria al Presidente della Regione
per sbloccare la questione.
Ci sono persone che sono in difficoltà, diamo un colpo di mano.
Glielo possiamo dare con un voto favorevole, a costo zero. Non
costa nulla, ma serve per poter imporre la volontà della Regione a
questa apertura provvisoria, che però risolverebbe il problema a
tanti cittadini. Io penso che, al di là di tante questioni, è vero
che ognuno è fermo sulle sue posizioni, ma il fatto di passare il
tempo a martellarsi gli attributi per far dispetto alla moglie io
credo alla fine sia una tattica che non conviene a nessuno. Io
invito gentilmente coloro che hanno delle posizioni generali
negative riguardo alla questione degli emendamenti, sulla forma o
sulla sostanza, in questo caso a fare una deroga, perché andrebbe
nel senso dei valori che abbiamo sempre difeso tutti assieme.
Presidente -
La parola al presidente Testolin.
Testolin (UV) -
Ci sono cose che sono assolutamente
condivisibili e, al di là di un emendamento, ci sono azioni che
devono essere intraprese. Per quanto mi concerne non è una
decisione il cui ottenimento dipende dall'amministrazione ma, come
ieri abbiamo votato altri emendamenti per proporci nei confronti di
interlocutori che devono assumere a loro volta delle decisioni che
si ripercuotono su nostre situazioni, penso che anche in questo
caso sarà mia premura sollecitare fin da oggi, attraverso gli
uffici competenti, attraverso le dinamiche di questo procedimento,
e portare avanti questa richiesta in maniera seria. Questo è
l'impegno che io personalmente mi prendo, al di là del non poter
votare un emendamento che dice "si impegna a ottenere".
Facciamo tutto quel che è possibile fare, è un impegno che, dal
punto di vista politico e personale, assolutamente condivido e che
portiamo avanti con serietà, sottolineando che questo passaggio è
stato sollecitato con forza all'interno del Consiglio regionale, in
questo contesto di valutazione di tutta una serie di problematiche
che toccano la cittadinanza, e questo sarà fatto in giornata, per
quel che può essere l'intervento da parte dell'amministrazione,
veramente con la massima condivisione dello spirito che credo abbia
animato chi ha scritto questo emendamento.
Presidente -
La parola al vicepresidente Distort.
Distort (LEGA VDA) -
Permettetemi di portare in
quest'aula una precisazione, soprattutto dopo la presa di posizione
del presidente Testolin. È chiaro, meglio tardi che mai, però è
altrettanto significativo che noi arriviamo oggi ad una presa di
posizione di questo tipo, quando la situazione perdura da anni e,
soprattutto, è diventata insostenibile da parecchi, troppi, mesi,
quando addirittura esiste la disponibilità, lo strumento normativo
per definire e risolvere una situazione di questo genere. Parliamo
dell'articolo 86 del codice degli appalti che vi leggo, molto
semplicemente e molto brevemente: "Qualora l'ente utente abbia
necessità di occupare o utilizzare l'opera o il lavoro realizzato,
ovvero parte dell'opera o del lavoro realizzato, prima del
collaudo, il responsabile del procedimento, per la fase di
esecuzione, può attuare la presa in consegna anticipata, a
condizione che a) siano state acquisite le certificazioni di cui
all'articolo 85, comma 2", su cui non entro in merito, però io so
che mi sto rivolgendo a persone che sanno di cosa sto parlando e io
personalmente so di cosa sto parlando, "b) sia stato redatto
apposito stato di consistenza dettagliato da allegare al verbale di
consegna lavoro, nonché la documentazione relativa
all'aggiornamento dell'inventario del compendio immobiliare oggetto
dei lavori".
Nulla è facile, per chi ha voglia di fare. Nulla è facile, per
chi prende a cuore. Io non intendo puntare il dito e accusare,
però, nello stesso tempo, questo dito dietro cui ci si nasconde io
intendo eliminarlo, e venire fuori con la dignità dell'assunzione
di responsabilità. Qui si è dimostrata l'assoluta disattenzione e
disaffezione a questo tema. Mi permetta, ma questo è quanto.
Siete voi in questa posizione di governo e non vi invidio, ve
l'ho detto altre volte, però purtroppo siete voi. In quest'ultimo
anno siete stati voi e questa situazione non è stata presa neanche
in considerazione.
Presidente -
Per dichiarazione di voto, la parola al
presidente Testolin.
Testolin (UV) -
Solo per onor di verità, perché
evidentemente ci sono dei dossier che sono stati seguiti tempo per
tempo da più soggetti e che partono da molto lontano. Penso che
ciascuno di coloro che ha avuto modo di seguire determinati dossier
abbia messo in atto delle iniziative, delle azioni, che, come
dicevo prima, sono sempre un po' condizionate anche dal referente e
dalle situazioni contingenti, che non sempre danno quella linearità
che le norme, anche citate da lei con dovizia di particolari,
riescono a tracciare in maniera impeccabile. Nei tragitti e nelle
situazioni che si affrontano quotidianamente ci sono degli ostacoli
che lei, con il lavoro che professionalmente svolge, in maniera
precisa e quotidiana, sa di dover e poter incontrare, nel
confrontarsi su una qualsiasi tematica. Evidentemente ci va una
reiterazione delle posizioni, anche di forza, o comunque di
sollecito, per lo sblocco di determinate problematiche, che possono
aiutare.
Nel tempo, credo che chi ha seguito questi dossier, dei passaggi
con questa prospettiva li abbia fatti, abbia cercato di risolvere
la problematica. Il fatto di continuare a farlo è sicuramente una
cosa positiva e il sollecito di quest'aula viene assolutamente
raccolto, perché è giusto che sia così, ma dire che ci sia stata
forzatamente un'inerzia e che non si siano seguiti i problemi forse
è un po' pretestuoso; non tanto nei miei confronti, quanto di chi
nel tempo ha seguito questo lavoro, sono convinto, anche con
passione e con impegno. Quindi, dico che ci sono state delle
difficoltà, forse si poteva fare di più, però l'attenzione sui
problemi penso che chi si è trovato ad amministrare l'abbia sempre
dimostrata. Era solo per correttezza nei confronti di chi ha
lavorato e l'ha fatto anche seriamente.
Presidente -
La parola, per dichiarazione di voto, al
collega Ferrero.
Ferrero (VDALIBRA) -
Sicuramente la parola
"impegna" era intesa nel senso di attivarsi, non certo di un
obbligo. È per quello che sarebbe stata percepita, anche da chi da
fuori aspetta da anni la soluzione del problema, una posizione
univoca di tutto il Consiglio regionale che dava mandato al
rappresentante del Governo di portare avanti la questione. Non era
un gioco di parole, era semplicemente ribadire ufficialmente un
impegno che venisse da tutti e trentacinque. Dopo una mancanza che
c'è stata, non andiamo a cercare le responsabilità più di uno o più
dell'altro, comunque l'amministrazione in questo caso ha messo in
secondo piano i diritti dei cittadini. Uscire come trentacinque del
Consiglio che dicono, "adesso scriviamo in un documento ufficiale,
approvato all'unanimità, che vogliamo risolvere la cosa", a me
pareva un momento che in questo Consiglio avrebbe rappresentato un
momento di serenità, al di là di tutto quello che si è detto, si
sta dicendo e si dirà. Comunque, peccato: magari pensateci ancora
un attimo, c'è ancora qualche secondo.
Presidente -
La parola al collega Restano.
Restano (GM) -
Non c'è molto da aggiungere ed è chiaro
che, quando si vedono gli attori in campo, va da sé che si capisca
quanto può essere complesso addivenire a una soluzione definitiva.
Al di là di quanto si siano impegnati gli uni e gli altri, credo si
sia cercato di fare il possibile. Nel mio intervento, però, vorrei
aggiungere qualcosa a quanto detto dal collega Ferrero. Si può
pensare di modificare l'impegnativa - mi rivolgo anche ai colleghi,
perché è un'iniziativa tutta mia - per dare proprio questo segnale?
Non si cambierebbe niente dal punto di vista economico e
finanziario, rimarrebbe questo emendamento da inserire nel DEFR,
sarebbe significativo verso la popolazione ma, soprattutto, nei
confronti dei nostri interlocutori, i quali giustamente, come ha
indicato il collega, saprebbero che il Consiglio della Valle
d'Aosta, per quanto scarcassato, ha espresso una volontà forte.
Presidente -
Se non ci sono altri interventi, possiamo
mettere in votazione l'emendamento 21bis. La votazione è
aperta.
Esito della votazione:
Presenti: 34
Votanti: 13
Favorevoli: 13
Astenuti: 21 (Baccega, Barocco, Bertschy, Certan, Chatrian,
Daudry, Farcoz, Favre, Lavevaz, Marquis, Marzi, Minelli, Morelli,
Mossa, Nasso, Nogara, Peinetti, Russo, Testolin, Trione, Vesan)
Il Consiglio non approva.
Passiamo all'emendamento 22, presentato da Lega, Mouv', Gruppo
misto e Vdalibra. Chi vuole illustrarlo? La parola al collega
Lucianaz.
Lucianaz (LEGA VDA) -
Parler de culture en Vallée d'Aoste
signifie bien évidemment pouvoir utiliser la langue française aussi
bien que la langue italienne, sans aucune crainte et n'importe où
sur le territoire de notre région. N'oublions jamais que le
français est langue officielle en Vallée d'Aoste, au même titre que
l'italien : principe reconnu constitutionnellement par l'article 38
du Statut spécial de la Région autonome. Cela est avenu à partir de
'48, mais notre devoir est aussi celui de rappeler l'engagement à
la fidélité à la cause valdôtaine qu'ont fait les chefs des bandes
maquisardes, une fidélité prétendue au Col de Joux par leur chef
Émile Chanoux seulement douze jours avant d'être tué. C'est grâce à
eux, à ces jeunes qui se sont engagés dans cette période et à tous
ces valdôtains qui ont lutté dans ces années terribles, si déjà en
'44, en pleine guerre, l'autonomie valdôtaine avais déjà été
promise par le gouvernement italien conduit par Bonomi. Donc, ce
n'est pas grâce à nous si on a l'autonomie et si on a le français ;
c'est à nous de le défendre.
Venons à nos jours, en particulier au DEFR proposé par le
gouvernement. Au point 1.13 " Attività Culturali ". Je vois dans
cette culture une grande promotion d'intérêt touristique. On parle
de
cultura come attrattore della domanda turistica, cultura come
integrazione dell'opportunità d'interscambi culturali, cultura come
sistema dei castelli e Forte di Bard, potenzialità e promozione dei
castelli
. Vive les tours touristiques, mais la culture, à notre
avis, ce n'est pas que ça. Culture c'est aussi - je voulais parler
au jeune Farcoz, mais il n'est pas là - je pense surtout aux jeunes
valdôtains, c'est une façon de vivre une communauté, d'interpréter
le propre territoire, de regarder le futur et de le prévoir. Nous
au contraire, nous valdôtains, nous représentons un peuple en
sérieuse difficulté, chers valdôtains. Un peuple qui n'ose même
plus transmettre sa langue aux jeunes, une langue millénaire je
dirais, et pourtant les mères, les pères, les
mémé
[patois,
grand-mère
, ndc] ne parlent plus patois à leurs enfants.
Pourquoi ça ? La langue est la première manifestation d'une
culture.
Un peuple, le nôtre, chers collègues, qui souffre énormément en
pleine crise : c'est démontré par les statistiques. Nous sommes les
premiers au taux de suicides réalisés, de suicides essayés et pas
réalisés, d'alcoolisme, de dépression : le nôtre est un peuple qui
souffre. Nous avons un Statut spécial, c'est vrai, mais nous
n'avons pas un grand appui ni de la part de la communication, des
médias, même d'une école qui, à mon avis, n'est pas à la hauteur de
transmettre une langue, celle française, en général pas trop bien
pratiquée, sauf des exceptions comme hier l'a rappelé l'assesseur
compétant ; ce sont toujours des exceptions.
On a même une langue, notre langue millénaire, que nous on a le
plaisir de nommer patois. Vous savez qu'en France patois c'est
quelque chose de très négatif, mais tant pis : nous on l'appelle
patois et c'est bien. Il y a même d'autres mots pour nommer la
propre langue. Mais, qu'est-ce qu'il se passe en Vallée d'Aoste ?
Il y a une tendance à singer la prédominante culture italienne et
voilà donc que de temps en temps il y a la réaction de quelque
jeune valdôtain, comme on l'a été nous le siècle passé, qui
réagisse et s'oppose à ce système qui est contraire à cette façon
de conduire la culture en Vallée d'Aoste, parce que demande plus
d'attention pour ce qui est valdôtain. Voilà l'expérience des
indépendantistes, les jeunes qui encore aujourd'hui demandent un
autogouvernement pour la Vallée d'Aoste et beaucoup plus
d'attention pour la question de la culture de nous valdôtains,
qu'on a envie de continuer à vivre à notre façon.
Dalle ore 11:16 assume la Presidenza il vicepresidente
Distort
.
Distort (Président) -
A demandé la parole l'assesseur
Certan.
Certan (AV) -
Collègue Lucianaz, je vous l'ai dit dans la
discussion générale, je suis tout à fait d'accord sur les principes
que vous évoquez dans ce DEFR. Je pense que sûrement on pourra
encore améliorer le DEFR, pour ce qui est des points que vous avez
cités. Pour ce qui est de la dignité d'une langue, je pense que la
meilleure solution est celle de l'employer, de la respecter et de
donner l'exemple. (Par exemple, en ne pas s'aplatissant). C'est
vrai qu'il est important ce qu'on fait, ce qu'on dit dans une
langue, mais c'est important aussi ce qu'on ne fait pas, ou quand
on ne s'aplatit pas sur des principes de mouvements ou de partis
politiques nationaux.
Président -
A demandé la parole le collègue Luboz.
Luboz (LEGA VDA) -
Je m'adresse surtout au mouvement de
l'Union Valdôtaine : donc, tout va bien madame la marquise ? Je lis
dans le statut de votre mouvement " l'Union Valdôtaine, mouvement
politique qui se rattache aux principes du fédéralisme global, a
comme finalité d'assurer l'épanouissement du caractère ethnique et
linguistique du peuple valdôtain, d'en servir les intérêts
culturels, politiques, sociaux et économiques, de favoriser la
coopération entre les communautés ethniques. L'union Valdôtaine
s'engage à réaliser la souveraineté politique du Val d'Aoste par
les voix démocratiques, afin de seconder l'aspiration du peuple à
l'autogouvernement dans le cadre d'une Europe unie des peuples
".
Ascoltando il silenzio degli esponenti di questo movimento e
assistendo all'unica reazione da parte dell'assessore Certan,
Assessore all'istruzione e cultura, in qualche modo traduco il
pensiero nel fatto che probabilmente l'Union Valdôtaine ha abdicato
a coloro che si sono uniti con l'altro movimento valdostano
autonomista, ritenuto di eccellenza, il cui presidente, nemmeno un
anno fa, diceva che il francese è un cadavere che puzza. Allora
dico: forse per fortuna, Assessore all'istruzione e cultura della
Valle d'Aosta, ci sono esponenti che fanno parte di un movimento
ritenuto nazionale, ma che probabilmente è molto più autonomista e
identitario rispetto a tanti pretesi movimenti cosiddetti
autonomisti valdostani.
Presidente -
Ha chiesto la parola il collega
Lavevaz.
Lavevaz (UV) -
Moi je m'étais promis de ne pas répondre
aux provocations, mais je dois dire d'abord quelque chose, parce
que quand on est tiré dans la discussion de façon un peu maladroite
il faut quand même répondre, même si en vitesse.
Je n'accepte pas des leçons, que ce soient des leçons d'éthique,
que ce soient des leçons de moralité sur l'histoire de notre
mouvement, par ceux qui sont coude à coude dans les manifestations,
qui sont coude à coude dans des conseils communaux à des gens comme
CasaPound. Je ne dis pas d'autre.
Presidente -
La parola alla collega Spelgatti.
Spelgatti (LEGA VDA) -
No, io non pensavo assolutamente
di intervenire ma, visto e considerato che lei mi lancia la palla,
io schiaccio. Anche perché si ricordi bene questo: noi abbiamo
fatto un unico tragitto, molto breve, con CasaPound, alle comunali
del 2015. Molto semplicemente perché in quel momento eravamo
pochissimi soggetti, come Lega Valle d'Aosta, e non avevamo ancora
assolutamente la forza di poter nemmeno costruire una lista da
soli. Eravamo pochissimi e la Lega Valle d'Aosta è ripartita da
zero e il punto zero sono state le politiche del 2013. Uno più uno,
più uno, più uno: abbiamo ricostruito la Lega Valle d'Aosta e
abbiamo sempre dichiarato, in campagna elettorale, che l'unico
punto che ci accomunava con loro era sostanzialmente il discorso
dell'immigrazione, ma che eravamo profondamente differenti, perché
avevamo una visione completamente diversa rispetto alla situazione
interna all'Italia, ma soprattutto a livello locale, visto che noi
avevamo una visione fortemente autonomista e tutto questo ci
portava su posizioni ideologiche completamente differenti.
All'interno di quel passaggio che abbiamo fatto insieme, sia noi
che CasaPound abbiamo sempre sottolineato, in maniera chiarissima,
in tutte le sedi, in tutti i comizi, le differenze enormi che
avevamo a livello ideologico.
La Lega Valle d'Aosta ha una caratterizzazione - è stata
costruita così - fortemente identitaria, fortemente autonomista.
Abbiamo una grandissima libertà, che ci è data dalla Lega generale,
perché la Lega tutta è assolutamente autonomista, per cui alle
varie comunità e alle varie "Leghe" che compongono la Lega, una
federazione leghista, viene data un'autonomia enorme, tanto che
ricordo che addirittura alle scorse politiche, alle scorse
regionali, Matteo Salvini ha acconsentito alla mia richiesta di
correre da soli, perché non siamo andati nemmeno con gli altri
alleati di centrodestra e avevamo rotto, unica regione in Italia,
le alleanze di centrodestra. Questo ci è stato accordato da Matteo
e dal federale, proprio perché rispettano assolutamente l'identità
e le peculiarità della Lega Valle d'Aosta.
Mi dispiace, la Lega Valle d'Aosta è qualche cosa di
assolutamente autonomo rispetto alla Lega, ma noi ci riconosciamo
profondamente in tutte le battaglie della Lega e, soprattutto, non
esiste altro partito, a livello nazionale, che difenda come la Lega
le autonomie. Siete voi, come Union Valdôtaine, che invece vi siete
sempre affiancati e alleati con le forze di sinistra, che sono
fortemente centraliste. Siete voi che dovete dare delle spiegazioni
ai valdostani, rispetto a delle posizioni ideologiche, perché ci
ricordiamo bene le posizioni che avevate preso per il referendum di
Renzi, che avrebbe distrutto la nostra autonomia ma, visto e
considerato che vi eravate alleati anche per il sindaco di Aosta,
avevate addirittura sposato un referendum che avrebbe ammazzato
l'autonomia; scelte scellerate!
Per fortuna, quel referendum non è passato ed è partita l'ondata
contraria, che è stata portata avanti dalla Lega, per la richiesta
di autonomia in Lombardia e in Veneto, che poi ha portato a far
passare i referendum che andavano nella direzione esattamente
contraria, che sono stati per l'appunto quelli di richiesta di
maggiore autonomia da parte di tutte le altre Regioni. È partito
uno tsunami al contrario, fortemente autonomista. Le spiegazioni
quindi le dovete dare voi, non noi.
Presidente -
Ha chiesto la parola il collega Manfrin.
Prego.
Manfrin (LEGA VDA) -
Credo che la collega Spelgatti abbia
espresso in maniera molto chiara che forse chi cerca di trovare
nell'altrui posizione, alleanza o collaborazione, che dir si
voglia, un qualcosa di negativo forse farebbe prima a guardare in
casa sua. Per una motivazione molto semplice, vede. La collega
Spelgatti ci ha ricordato la vergognosa posizione dell'Union
Valdôtaine relativa al referendum costituzionale del 2016; si è
dimenticata, ma provvedo subito a ricordarlo, della straordinaria
collaborazione con Matteo Renzi che, nel suo libro
Stil
novo
, proponeva l'eliminazione delle autonomie regionali perché
costavano troppo e quindi bisognava eliminarle.
In funzione anche di questa visione straordinaria, l'Union
Valdôtaine ha firmato un accordo di collaborazione politica, che
peraltro continua ancora oggi in tante realtà, come il Comune
d'Aosta per esempio, in cui magari continuerete a collaborare, con
una forza che è la più centralista che la storia repubblicana
ricordi. Vi ricordo in questa sede il disegno di legge
Morassut-Ranucci, quello che proponeva la creazione della Regione
del Limonte, che avrebbe dovuto sciogliere la Liguria, il Piemonte
e la Valle d'Aosta senza nemmeno citarla nel nome.
Questa era l'alleanza vostra, ma lì non vi siete fatti degli
scrupoli nella maniera più assoluta. Così come non vi siete fatti
degli scrupoli quando bisognava chiedere le cose ai governi di
Roma, e quando governavano coalizioni a Roma che prevedevano
all'interno delle loro compagini anche forze nazionaliste e
centraliniste, non vi siete fatti degli scrupoli ad andare a
chiedere le cose. Non ve ne siete fatti nessuno. Non avete chiesto
con chi collaborassero, cosa pensavano e quali erano le loro idee
di autonomia: siete andati a chiedere le cose che interessavano a
voi e le collaborazioni le avete avute. Qual era l'interesse lì?
Era dire con chi sta quello e con chi sta quell'altro? Davvero
volete dare lezioni di coalizioni e di alleanza agli altri? Se
volete dare lezioni di coerenza e di alleanza agli altri, io vi
inviterei a guardare prima a chi all'interno di quest'aula ha
votato, all'indomani dell'arresto del consigliere Sorbara, una
mozione che diceva no, in maniera ipocrita, a ogni forma di mafia,
di collaborazione di 'ndrangheta, e oggi si è dovuto dimettere
perché indagato per scambio politico mafioso.
Presidente -
Ha chiesto la parola la collega Favre.
Prego.
Favre (AV) -
Merci conseiller Lucianaz, vous connaissez
l'amour pour la langue française que je tiens toujours dans mon
cœur évidemment. Je n'ai pas trop bien compris
si on parlait de langue ou d'appartenance politique. Parce que
maitriser la langue, maitriser le français ce n'est pas question
d'appartenance à un mouvement politique ou à un autre. Alors, je
m'excuse je n'ai pas compris réellement de ce qu'on est en train de
parler. Ce n'est pas à vous que je m'adresse : j'ai bien compris
votre intervention et en effet elle était en français. C'est plutôt
les autres, car maitriser la langue c'est parler en italien quand
on parle d'italien ; si on parle de valorisation du français et de
promotion du français, de promotion de la langue des
cœurs des valdôtains, alors je tiens à souligner
qu'on devrait parler en français, ou en autre langue du
cœur, en patois. Parce qu'autrement on tient à
être italiens et pas valdôtains.
Je m'excuse si je mélange les questions, mais évidemment
l'identité ce n'est pas question d'appartenance, ce n'est pas
question de
tessere politiche
, ce n'est pas question de
parcours politique. Chacun en a assez : dans chaque groupe, je
pense qu'il n'y a personne qui peut dire " et bien on est des
vierges ", dans chacun groupe.
Je partage ce que vous avez dit : la défense ça vient de chez
nous et elle commence à la maison, la défense commence avec les
enfants. Je suis fille d'une
prof
de français, donc voilà
l'amour pour la langue. Mais je suis autonomiste, je suis
valdôtaine et cela n'est pas question de naissance, c'est question
d'aimer son propre pays. C'est question de savoir que le jour où on
perd l'identité linguistique on perd notre autonomie spéciale.
Je pense qu'on devrait faire quelque chose en plus que des
lignes dans un DEFR. J'avoue que je partage ce que vous avez écrit,
mais je pense que c'est un moment de travailler réellement en tant
que valdôtains pour une loi de défense de notre langue. Donc, vous
me trouvez tout à fait et j'espère que le prochain gouvernement
choisi par le peuple valdôtain tiendra aussi en considération des
représentants valdôtains.
Président -
A demandé la parole le collègue Farcoz.
Farcoz (UV) -
J'interviens dans un moment tout à fait
particulier. Les discussions sont surement intéressantes, mais je
crois que le but est celui de porter à l'approbation ces document
qu'il n'est pas seulement le DEFR, mais la loi de stabilité et le
bilan pour l'année 2020. Chaque jour que nous sommes ici, nous
sommes un jour en plus dans l'administration de l'exercice
provisoire. Je crois que la priorité de ce Conseil serait celle
d'approuver dans le plus bref délai ces documents.
Je m'insère dans cette discussion simplement pour deux
motivations. La première : j'étais dehors un instant et donc je
m'excuse pour ne pas avoir écouté tout à fait la discussion dans
son ensemble, mais j'ai entendu que on sollicite l'application du
français dans notre vie quotidienne et dans l'administration. Eh
bien, messieurs de la Lega - peut être qu'après je ferais un
passage sur cela - je crois que l'application dans notre vie doit
être faite par l'exemple. De ma part, quand j'avais proposé il y a
quelque temps les délibérations de l'administration régionale au
moins au 30 pour cent écrites dans la langue française, il y a des
collègues d'entre vous qui n'ont pas accepté ou quand même critiqué
cela. Je crois donc que cela, avant d'être remporté en dehors, on
devrait se parler à l'intérieur du groupe.
Petit passage sur l'aspect que la Lega valdôtaine est différente
de la Lega italienne: vous devez m'expliquer dans le bref délai
quel est le terme de commissaire.
Presidente -
Per il secondo intervento, in dichiarazione
di voto, la parola alla collega Spelgatti.
Spelgatti (LEGA VDA) -
Glielo spiego molto
tranquillamente, molto semplicemente. Noi abbiamo fatto delle
scelte interne, abbiamo molto semplicemente, visto e considerato
che avevamo un segretario in cui non ci riconoscevamo più, chiesto
di poter essere commissariati e abbiamo fatto questa scelta. Il
nostro commissario è Licia Boldi, che è la persona che ha
l'anzianità di tessera più lunga nella Lega Valle d'Aosta, è con
noi da sempre, fra l'altro è la sorella della senatrice nonché
deputata Boldi, leghista da sempre, ma comunque la persona in
assoluto che ha fatto la storia della Lega Valle d'Aosta. Non siamo
più potuti andare al congresso, per la semplice considerazione che
in questo cambio di movimento...
Voci fuori microfono
Presidente -
Scusate, chiedo solo un secondo, collega
Spelgatti. Visto che c'è una sorta di coro non giustificato, chiedo
silenzio, colleghi!
Voci fuori microfono
Spelgatti (LEGA VDA) -
Mi ha fatto una domanda, rispondo.
Mi ha fatto una domanda, rispondo. È nervoso?
Presidente -
Colleghi, vi ricordo dove siamo e che cosa
stiamo rappresentando! Gli umori personali, per favore, cercate di
gestirli personalmente. L'intervento della collega Spelgatti è in
risposta a una domanda formulata precedentemente dal collega
vicepresidente Farcoz. Vi chiedo maggiore attenzione perché questo
è quello che sta succedendo in aula in questo momento, che vi
piaccia o no. Prego, collega, continui.
Spelgatti (LEGA VDA) -
Molto semplicemente, in questo
momento non siamo ancora potuti andare al congresso, perché in
questo cambio tra Lega Nord e Lega non sono ancora aperti i
congressi; molto semplicemente! Quindi il nostro commissario è
quello che è il nostro segretario - ancora non può essere
segretario - ed è la persona con più lunga anzianità di tessera.
Poi lei mi faccia le domande e io chiedo di poter rispondere.
Presidente -
Ha chiesto la parola la collega Morelli.
Prego.
Morelli (AV) -
Monsieur le Président,
facente funzione
in questo momento
, un petit rappel au Règlement : article 59 du
Règlement ! Est-ce qu'il vous parait que les discours qui sont en
train de se passer dans cette assemblée sont pertinents ? Sont
pertinents aux documents qu'on est en train de discuter ? Je vous
rappelle à votre rôle, aux faits que vous êtes, que vous devez être
le Président de toute l'assemblée régionale et non seulement un élu
faisant partie d'un groupe politique en particulier.
Presidente -
La ringrazio, collega Morelli, per avermi
manifestato l'articolo citato, che conosco e che rispetto. Ritengo
che il rispondere a una domanda espressa durante un intervento che
era pertinente a una discussione in corso, sia lecito. Chiaramente,
con questo, si conclude in questo momento l'argomento in questione
relativo alla domanda formulata dal vicepresidente Farcoz, perché
tanto si doveva: punto! La ringrazio comunque della collaborazione
e ne prendo atto.
Ha chiesto la parola il collega Manfrin per mozione
d'ordine.
Manfrin (LEGA VDA) -
Volevo solo segnalarle, Presidente,
che la collega Morelli, che fa richiamo al Regolamento, ha
utilizzato il tempo non preannunciando, appunto come previsto dal
Regolamento, il fatto che avrebbe fatto un richiamo, ma utilizzando
il tempo per l'intervento previsto invece sull'emendamento. Non ha
detto formalmente che faceva una mozione d'ordine, quindi se vuole
fare un intervento, visto che fa richiamo al Regolamento, rispetti
il Regolamento quando vuole fare richiami!
Presidente -
Come prendo atto della precisazione della
collega Morelli, prendo atto della sua mozione d'ordine, ma ritengo
a questo punto di disporre, di mia personale volontà e
nell'autorità che ricopro, la prosecuzione della discussione
generale nel rispetto dell'argomento in questione: la
langue
française
. Se qualcuno intende chiedere la parola, è aperto lo
spazio di intervento. Ha chiesto la parola il collega Lucianaz.
Lucianaz (LEGA VDA) -
Pour dire que résolument on vote en
faveur de ces amendements. Je suis content qu'il soit partagé par
d'autres membres de cette assemblée.
On revient à nos moutons, en disant que de la Lega je ne parle
pas et je n'en ai pas parlé dans mon intervention. Je n'ai pas
parlé d'aucun mouvement politique, on parle d'un peuple ici, d'une
communauté. Après confrontons nous dans d'autres occasions, je n'ai
pas de soucis. Moi je reproche le gouvernement, l'administration
régionale et pas les partis de ne pas conduire notre lutte dans la
bonne direction, après chacun fera ses considérations. En plus,
j'ai pleins de choses à répliquer, mais je me tais en demandant à
tout le monde de voter à faveur de cet amendement.
Président -
La parole au collègue Luboz.
Luboz (LEGA VDA) -
Naturellement moi aussi j'exprime mon
vote en faveur des amendements. Une petite réponse seulement à
l'affirmation du collègue Farcoz, quand il souhaitait que 40 pour
cent des délibérations des actes rédigés par l'administration
régionale soit faite en français. Je demanderais au collègue Farcoz
de faire un petit tour dans les bureaux régionaux et d'interpeller,
de parler aux fonctionnaires pour connaître le niveau du français
dans notre Région. Le niveau du français dans notre Région c'est le
résultat de notre école. Franchement, je regarde vous tous et je me
demande si le bilinguisme que nous prétendons pouvoir exercer est
un bilinguisme réel, ou si les principes de l'article 1 et de
l'article 2 de ce fameux mouvement ont complètement échoués.
Président -
La parole au président Testolin.
Testolin (UV) -
Seulement pour quelque réflexion. J'ai eu
le plaisir dans le temps de partager avec monsieur Bertin et
monsieur Lucianaz des moments pour la valorisation de nos langues,
tant le français que le patois, il y a trente ans je crois. On a
choisi des parcours après qui se sont développés de façons
différentes. Chacun a choisi les amis à partager ce parcours et,
pour ce qui me concerne, j'ai choisi une vision, celle de l'Union
Valdôtaine, qui a été bien reprise par monsieur Luboz, qui a bien
voulu parler d'un mouvement, au contraire de ce que vous avez
affirmé qu'on n'a pas parlé de mouvement. Vous avez voulu parler
d'un mouvement et ça m'étonne un peu qu'on parle toujours d'un
mouvement spécifique, qui est l'unique qui a tracé une ligne à
suivre, pas exactement comme vous avez choisi. Les amis ont les
choisis : les parents sont ceux qui sont, mais les amis on les
choisit.
Moi je pense que dans la vie politique du mouvement de l'Union
Valdôtaine, ainsi que dans d'autres mouvements qui nous
représentent au niveau de partis autonomistes dans ce Conseil, on a
toujours choisi des partenaires qui pouvaient être de gauche, qui
pouvaient être du clergé, mais qui ont toujours essayé de porter à
l'avant des principes avant tout valdôtains ! Parce que vous
m'enseignez, vous êtes beaucoup plus à l'avant que moi sur
certaines thématiques, que le clergé, par exemple, a toujours
valorisé la langue française ainsi que celle italienne.
Voix hors micro
Les origines ce sont les origines, après chacun doit choisir ce
qu'il a envie de faire quand il grandit.
Pas d'exemples édifiants de la part du groupe dans lequel vous
êtes, au moment que vous avez eu la possibilité d'administrer cette
région. Pas de changements, pas de catastrophes de ce point de vue,
pas de catastrophes du point de vue de l'assesseur à l'instruction.
Je ne discute pas sur les travaux et les non-travaux, mais sur la
langue, messieurs et mesdames, il n'y a pas eu des exemples à
suivre du point de vue de la valorisation de la langue française et
non plus du patois. Pas d'exemples exemplaires de la part de votre
président ! C'est comme ça, ou non !? Si vous regardez aux
alentours pour comprendre ce que vous venez de faire et de
partager, le chemin que vous avez entrepris c'est une chose, mais
donner des causes à quelqu'un seulement parce que vous êtes assis
de l'autre côté, ce n'est pas convenable.
Cela étant, je voulais souligner quand même que dans l'histoire
et dans l'administration régionale on a envisagé et porté de
l'avant toute une série d'initiatives qui sont parties de la
culture valdôtaine pour la valorisation du patois, auxquelles vous
avez bien participé, encore comme maîtres, dans celle qui était une
situation d'essayer de valoriser. Il y a des stimules qui peuvent
arriver de l'administration régionale et d'autres qui doivent
arriver de la société civile. Ainsi, il y a encore aujourd'hui des
initiatives qui sont soutenues de la part de l'administration, pour
valoriser tout un tas de situations qui heureusement encore
caractérisent positivement de ce point de vue notre région par
rapport à d'autres : par rapport à la Lombardie, par rapport à tout
autre région qui n'a pas un gouvernement unioniste ou quand même
identitaire, comme celui qui est représenté aujourd'hui.
Après on peut parler de tout autre chose, on peut parler de la
politique, de ce qui est arrivé, des commissaires et pas des
commissaires : des justifications qui ne concernent rien du tout
avec ce qu'on a dit. Ce que je tiens à souligner c'est que quand
même l'administration a essayé de valoriser, même du point de vue
de la communication, de la télé plutôt que de la radio, tout un tas
de situations, avec des difficultés que probablement arrivent même
dans d'autres situations nationales, qui évidemment sont plus
proches à votre mouvement qu'aux mouvement représentés ici. Ça
c'est pour souligner que le travail de tous devrait être dans une
direction, si on veut continuer à sauvegarder ce que nos ancêtres
nous ont donné.
Presidente -
Collega Spelgatti, ha richiesto la parola
oltre i due interventi. Per?
Spelgatti (LEGA VDA) -
Per fatto personale. Ha detto "da
parte del vostro Presidente", ha citato il Presidente, ha parlato
di me! Posso rispondere, no?
Presidente -
Fatto personale, prego.
Spelgatti (LEGA VDA) -
Eh oui, c'est bien ! Je ne parle
jamais français, c'est vrai. C'est ma faute, je suis consciente de
ça. Mais j'ai terminé mes études quand j'avais dix-neuf ans, au
lycée. Je ne parle jamais français et j'ai trop de respect pour
cette langue pour la mal utiliser. Je n'utilise jamais une langue,
pour trop de respect pour cette langue.
Dans la vie ce sont importantes les batailles que quelqu'un
fait. La Lega Valle d'Aosta a toujours lutté dans les batailles
pour le français, pour l'identité et moi je suis consciente que
quand je parle français, trente ans que je ne parle pas cette
langue, je dois m'exercer pour parler en manière digne cette
langue, et alors je préfère m'exprimer en italien ; c'est un
problème ? Peut-être : c'est ma faute, oui absolument! Je préfère
m'exprimer en italien et laisser que mes collègues, qui parlent le
français mieux que moi, s'expriment en français et moi je parle en
italien.
Questo non significa non combattere le battaglie identitarie,
perché tutte le mie battaglie sono state fin dall'inizio, fin
dall'inizio, portate in questa direzione. Guardate che non è un
caso se queste persone sono sedute qua vicino a me, perché sono
persone che nel tempo sono andata a cercare per portarle in Lega
Valle d'Aosta, per portare avanti quei temi che io non potevo
portare avanti nella stessa identica misura.
Voci fuori microfono
Presidente -
Prego, silenzio.
Spelgatti (LEGA VDA) -
Vi state agitando? Mi dispiace
vedervi così nervosi! Mi dispiace vedervi così nervosi!
Presidente -
Prego, silenzio.
Spelgatti (LEGA VDA) -
Siete nervosissimi! Andate
pure!
Presidente -
Chiedo silenzio! Prego.
Spelgatti (LEGA VDA) -
Oh, che agitazione! Che
preoccupazione!
Presidente -
Colleghi, ritengo che questo intervento sia
esaurito. La spiegazione di fatto personale è avvenuta e con questo
ritengo che l'argomento abbia esaurito ogni discussione, ogni
proposta, quindi dispongo di passare... Collega Manfrin, la
richiesta è per dichiarazione di voto e le chiedo assolutamente di
rimanere pertinente. Ritira la richiesta? Bene, passiamo alla
votazione. Chiedo scusa, ha chiesto la parola il collega
Barocco.
Barocco (GM) -
Cher le vice-président, vous n'êtes pas
vous à décider quand un argument c'est fini. Vous n'êtes pas vous !
Vous devez laisser la parole à tous ceux qui la demandent et moi je
la demande !
Président -
Je suis parfaitement d'accord, je vous
demande seulement de rester dans le thème, vu qu'il y a une
discussion générale et une manifestation sur ce point, je vous
demande de rester dans le thème. Je vous donne la parole avec le
respect du Règlement. La parole au collègue Barocco.
Barocco (GM) -
Pas de problème, je le connais. Je pense
que vous avez vous des défauts sur la connaissance de votre rôle et
du Règlement !
Moi je voulais seulement dire que ce n'est pas le piège ici de
donner des notes sur comme on parle une langue, parce que la langue
c'est un amour, c'est l'expression d'un peuple. Alors là, si on
veut donner des examens il suffirait d'entendre l'italien employé
par notre ministre aux affaires étrangers. Alors là il y en a pour
tous. Mais le patrimoine du français et de notre langue, du patois,
ce n'est pas une question de note de français, c'est une question
de l'amour et de le pratiquer.
Si madame la présidente nous dit que c'est trente ans qui ne le
pratique plus, on en a pris acte et on l'invite à le pratiquer,
sans donner des notes. Parce que cela est un piège que les
valdôtains ont subis pendant plusieurs années. Il y a les gamins
qui ne parlent pas français car ils ont toujours peur de la note.
Alors, ici moi je parle le français que je connais avec mes fautes
et je parle l'italien que je connais avec mes fautes. Mais, il y a
la volonté de défendre une langue que c'est notre identité.
Presidente -
Ritengo, per opportuna chiarezza, di poter
esprimere che questo discorso sta riportando i binari della
discussione sul tema. Tengo a precisare: ho voluto dare libertà di
azione a tutti, ben conscio che l'argomento del francese è talmente
a cuore di ognuno di noi, tale per cui ognuno si sente la paternità
di questa lingua francese. Questo porta la passione. Con questo non
voglio giustificare comportamenti bizzarri nell'aula, ma voglio, da
uomo, da valdostano, da amante del francese, riconoscere che il
senso della passione porta anche turbolenze dell'animo. Questo è
avvenuto, questo lo riconosco in ognuno di noi, trasversalmente,
per cui vi chiedo, colleghi, di continuare la discussione, adesso
rientrata in questi ambiti di correttezza.
Ha chiesto la parola il presidente Rini. Prego.
Rini (PNV-AC-FV) -
J'étais ici et je reprends ce qu'a dit
mon collègue, parce que je crois d'avoir le droit et le devoir
d'intervenir moi aussi en tant que représentante du Conseil. Je
regrette beaucoup pour le climat et la discussion qu'on a créé sur
un argument si important, c'est vrai, mais il faut le traiter avec
pas d'hypocrisie, parce que je partage les mots des collègues et je
partage aussi, je parle du fond, la considération qui a fait le
collègue Jean Barocco. Parce que le français il faut l'utiliser
avec ses limites et l'italien aussi, parce qu'on entend beaucoup de
fautes en italien aussi dans cette salle, pas seulement en
français, donc on ne doit pas avoir peur de le pratiquer.
Je retourne à l'hypocrisie. Dans ces temps on entend toujours
parler de l'autonomie, il faut défendre les langues, et c'est vrai.
C'est vrai, mais il faut faire des actions et ils ne sont pas les
mots qui font la différence, surtout dans cette période. Ce n'est
pas toujours parler de l'autonomie et de la défense et des racines
qui font la différence, ces sont les actions qui font la
différence. Moi j'ai essayé, avec tous mes limites et avec tous les
limites que l'équipe que j'avais avec moi avait, de faire des
étapes concrètes dans ce cas.
Je parle - on l'a cité et on ira en parler après, avec
l'amendement qui va suivre - des adaptations, par exemple. On a
aujourd'hui une école secondaire de deuxième degré qui n'a pas
encore les adaptations au Statut spécial, et on parle de la langue
française, on n'en parle pas de l'anglais ! C'est vrai que dans les
années on a fait une confusion : " La Rini c'est pour l'anglais ",
oui c'est vrai, la Rini c'est pour l'anglais ! Je fais sourire
l'assesseur : je suis heureuse, quand je porte la bonne humeur, je
suis heureuse moi aussi ! Mais il n'y a pas à sourire ici, parce
qu'il y en a beaucoup ici d'hypocrisie : il faut faire des actions
! Les actions que cette salle doit faire ce sont les lois, ce sont
les lois ! Là c'est notre autonomie.
C'est vrai, notre autonomie prend sa force de notre langue, de
notre territoire, mais l'autonomie d'aujourd'hui, qui est une
autonomie pauvre parce qu'on n'a plus l'argent qu'on avait une
fois, c'est une autonomie de faire une législation différente.
L'unique instrument qu'on a aujourd'hui pour exercer notre
autonomie ce sont les lois. C'est l'unique différence qu'on a par
rapport aux autres communautés, comme le Piémont. Il faut être
sincères, on ne peut pas aujourd'hui fonder toute notre autonomie
sur la question des langues, parce qu'on est des hypocrites. On est
des
ipocriti
, pardonnez-moi il ne me vient pas en français
et je dis en italien, comme ça je suis cohérente. C'est comme ça et
alors on va prendre cette suggestion et on peut la traduire avec
des actions concrètes.
Je parlais des adaptations. On a eu surement beaucoup de
problèmes dans ça et il faut avoir du courage pour mettre les mains
dans ce secteur, parce que quand on touche ça, tu sais, surtout
pour un politique, que tu vas faire quelque chose qui surement
n'ira pas te donner un beau moment de partage avec les gens, parce
que c'est toujours difficile. Qui m'a précédé le sait très bien,
dans ce domaine. Pourtant, il faut avoir le courage de faire ça,
parce qu'on ne peut pas avoir des situations différentes, surtout
dans le domaine de l'école, mais il faut avoir des lois précises
qui préservent un système qui c'est le système Vallée d'Aoste. Ce
n'est pas avec l'imposition de la langue : on l'a vécu et moi je
suis une femme des années '80 ; on a vécu toute la révolution qui a
introduit le français et on l'a vécu comme une imposition.
Je pense notamment au patois, au franco-provençal. Moi je suis
de la génération où on cherchait de ne pas parler le
franco-provençal. On allait à l'école et on se cachait. Moi je
viens de Champlong, vous imaginez il n'y a pas personne qui parle
italien à Champlong, mais moi je parlais italien quand j'étais
petite avec mes amis, parce que on ne parlait pas le patois.
Aujourd'hui on a fait des pas de l'avant, parce que les jeunes
parlent le patois et c'est un peu mieux qu'avant. Alors il faut
travailler sur ça, mais il ne faut pas être des hypocrites et il
faut faire des choses concrètes. On les fait avec les lois, sinon
on reste ici et on parle, on approuve des ordres du jour et ainsi
de suite. Cette chose aussi : faire des interventions en français
c'est bien, mais ce n'est pas ça qui fait la différence. Il faut
voter et faire des projets des lois : approuvons vraiment les
adaptations aussi pour les écoles du deuxième degré secondaire. Ce
n'est pas rigoler ça, il faut le faire ! C'est ça qui va changer,
changer, changer vraiment ! Il faut le faire avec tout le partage
du monde de l'école, mais il faut intervenir ainsi.
Voix hors micro.
Moi, je n'enseigne rien ! J'invite monsieur le Président :
madame l'assesseur Certan l'a déjà fait toute la journée de hier,
s'elle a quelque chose à dire, il faut qu'il touche ça et qu'il le
dise en italien, en français, en anglais, je ne sais pas si vous le
connaissez, dans n'importe quelle langue et moi je vais vous
répondre. Mais pas comme ça ! Élevez-vous un peu si vous voulez
parler avec les autres ! Moi je ne fais pas l'enseignante et vous
aussi vous n'avez rien à enseigner à personne, je vous l'assure !
Sûrement !
Presidente -
Ha chiesto la parola il collega Vesan.
Vesan (M5S) -
Mozione d'ordine. In quest'aula stiamo
procedendo a interventi che lei stesso, Presidente, ha descritto
come discussione. In realtà, vorrei ricordare a quest'aula, ma
soprattutto a lei che ne tiene le redini in questo momento, così
come agli altri che lo fanno, che la discussione generale si è
chiusa già ieri su questi punti e in questo momento abbiamo dei
tempi contingentati, finalizzati: uno, all'illustrazione
dell'emendamento che deve essere votato; due, alla dichiarazione di
voto, perché siamo in fase di votazione. Anche nell'ultimo
intervento che ho appena sentito, di dichiarazioni di voto non ce
n'è stata nessuna. Quindi la prego, Presidente, di mantenere questa
discussione nell'alveo di quello che è legittimamente previsto che
noi si faccia in quest'aula.
Presidente -
Grazie, Consigliere Segretario, per il
suggerimento, che prendo come collaborazione. Ritengo che comunque
gli argomenti discussi in tutti i punti fino adesso, anche i
precedenti, sono stati nella linea di esprimere il proprio
pensiero.
Ha chiesto la parola la collega Pulz. Prego.
Pulz (ADU VDA) -
J'ai eu mente fois l'occasion de me
confronter avec mes élèves dans beaucoup de classes sur des raisons
pour lesquelles trop souvent ils n'aiment pas le français en tant
qu'occasion culturelle, comme personnellement je l'ai toujours
vécu. Eh bien, vous savez quelle a été toujours la réponse des
élèves valdôtains ? " Madame, sincèrement on n'aime pas le français
exclusivement à cause de la politique valdôtaine ". Aujourd'hui je
comprends parfaitement le sens de leur réponse.
Presidente -
Qualcuno chiede di intervenire? Se non ci
sono richieste, possiamo aprire la votazione. La votazione è
aperta.
Esito della votazione:
Presenti: 31
Votanti: 31
Favorevoli: 11
Contrari: 2
Astenuti: 18 (Baccega, Barocco, Bertschy, Certan, Chatrian,
Daudry, Farcoz, Lavevaz, Marquis, Marzi, Minelli, Morelli, Mossa,
Nasso, Nogara, Peinetti, Russo, Testolin)
Il Consiglio non approva.
Passiamo all'esame dell'emendamento 23, presentato da Lega,
Mouv', Gruppo misto e Vdalibra. Ha chiesto la parola il collega
Sammaritani
Sammaritani (LEGA VDA) -
Non sarà certamente per timore
di rischiare un linciaggio che ritirerò quest'emendamento, ma
soltanto per la scarsa sensibilità che in effetti poi abbiamo visto
quest'aula ha nei confronti di certi temi. O meglio, ha una
sensibilità nel senso che ha dei nervi scoperti, questo sì, ha
delle reazioni tipiche della coda di paglia, ma, nel contempo, non
riesce a quagliare la situazione.
Io credo, per riallacciarmi a quello che ha detto la collega
Rini, che sì, è vero, con le leggi, a volte e spesso - sicuramente
da uomo di legge questo lo condivido - si fanno le regole che poi
le persone rispettano, che poi conducono e indirizzano la vita di
tutta una società. In realtà, però, è la cultura che fa le cose.
Allora non basta dire di essere autonomisti, non basta dire che
bisogna tutelare le lingue: bisogna veramente introitare questi
concetti, averli dentro, capire cosa significano veramente e far
capire agli altri, che magari non hanno questa sensibilità, come si
può arrivare ad averla.
Quella è la cultura, che è una cosa diversa dalle leggi, perché
sennò facciamo la stessa cosa - mi rivolgo anche al collega Farcoz
- che hanno fatto coloro che hanno preso un territorio governato
dove si praticava la lingua francese e hanno imposto quella
italiana. Questo è successo qua, tanti anni fa. Dire adesso, per
esempio, che bisogna fare per forza una percentuale di atti
amministrativi in lingua francese non ha nessun senso, se poi alla
fine in realtà la lingua italiana è quella che si utilizza di
più.
Io purtroppo vivo lo stesso dilemma e la stessa piccola tragedia
personale che vive la collega Spelgatti, cioè sono quarant'anni che
non studio più il francese. Io sono frutto della scuola valdostana
- neanche dei peggiori, credo, ma non voglio essere così
presuntuoso - però sicuramente se in quinta liceo, quando ho fatto
la maturità, il francese lo sapevo discretamente bene, adesso non
mi sento di parlarlo fluentemente come parlo invece l'italiano,
quindi esprimo a volte concetti di una certa complessità
sicuramente non in francese. Così come peraltro vediamo benissimo
che, per esempio in ambito giudiziario, si può utilizzare anche il
francese, ma io non ho mai visto una persona dire una sola parola
in francese in un tribunale di Aosta. Ecco che, quindi, c'è qualche
problemino nell'applicazione.
Devo rispondere rapidamente anche al presidente Testolin perché
noi, è vero, in quei cinque mesi di governo, in quel lungo periodo
di governo, non abbiamo fatto grandissime cose in questa direzione.
Però, per esempio, mi ricordo dell'interesse che avevo manifestato
e applicato io per il Centre d'Études francoprovençales di
Saint-Nicolas, che lamentava di non avere la possibilità nemmeno di
aprire i battenti; forse gli ultimi politici che avevano affrontato
il mio stesso ruolo non l'avevano sicuramente perseguito negli
ultimi anni.
Tutto sommato non è una questione né di provenienza culturale né
di provenienza anagrafica, è soltanto questione di sapere che
l'identità si va promuovendo solo attraverso la cultura vera e
attraverso questo tipo di provvedimenti. In questo senso erano i
nostri emendamenti. È anche proprio per questa scarsa sensibilità,
o quantomeno per il fatto che vengono bocciati solo perché magari è
un tipo di forza che lo propone, tanto vale non discuterne neanche,
e quindi lo ritiro.
Dalle ore 12:08 assume la Presidenza la presidente
Rini.
Rini (Presidente) -
L'emendamento 23 è ritirato.
Nonostante il ritiro, ha chiesto la parola l'Assessore.
Certan (AV) -
Collègue Sammaritani, je vous remercie
parce que vous avez démontré que vous avez eu de la sensibilité. Je
pense qu'en effet, en ce moment, on ne pourrait pas parler avec
tranquillité et avec le juste aplomb de cet argument. Je pense que
les valdôtains et les enseignants s'en souviennent et ils
connaissent tout le parcours. Donc, je pense que vous avez bien
fait, sans hypocrisie et je vous remercie.
Presidente -
La parola al collega Cognetta.
Cognetta (VDALIBRA) -
Per una brevissima domanda,
Presidente: ai sensi di quale articolo del Regolamento c'è stato
l'intervento testé fatto dall'Assessore? Perché se c'è un articolo
che dice "purché mi dia la parola il Presidente", allora, se c'è
questo, mi dite qual è e da adesso in avanti io chiederò
gentilmente di poter parlare quando voglio, chiedendo semplicemente
la parola a lei.
Presidente -
Guardi, collega Cognetta condivido con lei
la
ratio
dell'opportunità o meno di intervenire dopo il
ritiro di un emendamento, però una volta che è aperta la
discussione sull'emendamento, anche dopo la comunicazione,
pareillement
le potrei dire che ci sarebbe il buonsenso, ma
non c'è un articolo del nostro regolamento che dice di non
intervenire. Prego, collega Cognetta, vuole replicare?
Cognetta (VDALIBRA) -
Grazie per aver chiarito questo
punto. Quindi, qualora anche noi ritirassimo un elemento alla
volta, ci sarebbe comunque la discussione. Quindi non stiamo
perdendo tempo.
Presidente -
Giusta osservazione. Andiamo avanti:
emendamento n. 24, presentato da Lega, Mouv', Gruppo misto e
Vdalibra. Qualcuno vuole illustrarlo? La parola al collega Ferrero,
prego.
Ferrero (VDALIBRA) -
Si parla tanto di turismo, ma da
ormai una ventina d'anni è stata intrapresa una linea ondivaga, non
c'è una regia unica per la promozione della regione, per la
gestione turistica della regione. Si era parlato, all'inizio
dell'insediamento di questa maggioranza, di voler accorpare, di
creare un ente unico che gestisse e coordinasse il turismo in
Valle. Poi si è andati avanti, se n'è riparlato, ma alla fine ci
siamo ritrovati come al solito con un pugno di mosche. L'esigenza
che ci sia un attore, una specie di regista unico, ormai è
indispensabile. Non bastano gli sforzi delle pro loco, dei comuni e
delle varie associazioni che si danno da fare con iniziative, che
poi alle volte si sovrappongono le une con le altre. Bisogna
effettivamente imparare, guardare all'esperienza dell'Alto Adige,
sia per quanto riguarda l'organizzazione che per quanto riguarda
anche il coinvolgimento di tutti coloro che del turismo campano,
che sul turismo lavorano. Parliamo dei ristoratori, degli
albergatori, dei maestri di sci, perché ci sono anche forme di
compartecipazione in Alto Adige di questi soggetti all'interno di
iniziative di sviluppo. Quindi ecco che li vediamo magari soci di
imprese che esercitano impianti funiviari e via dicendo.
Questo abbandono deve avere fine presto, perché abbiamo anche
constatato che ci sono dei problemi effettivi di stagionalità che
si stanno accentuando. I momenti di tutto esaurito si stanno
restringendo, prima erano di mesi, adesso diventano quasi di giorni
o settimane, ristretti ad agosto o comunque ad altri momenti, che
sono quelli natalizi. Come si batte questa stagionalità? Si batte
con forme alternative: dobbiamo metterci in testa che lo sci è
importante, ma non esiste solo lo sci. Si continua a puntare
unicamente sullo sci tutta la posta che mettiamo sul piatto per
quanto riguarda il turismo. Abbiamo delle alternative che sono il
turismo religioso, che possono essere il turismo che riguarda gli
sport estremi, ma anche il turismo
slow
, che va molto di
moda adesso. È vero che in passato ci sono stati esempi per cui
persone si strappavano le vesti di dosso, facevano chissà che cosa
per avere una maglietta del Tor des Géants, però bisogna anche
capire che c'è tutto un settore turistico di persone che amano le
passeggiate, che amano magari farsi anche la merenda tranquilli,
non sono tutti atleti o super atleti, quindi c'è un'altra realtà
turistica. Non lasciamoci portare dalle mode.
L'altro settore sul quale si intenderebbe intervenire è stato
anche questo dimenticato e riguarda l'intermediazione del turismo,
cioè le agenzie di viaggi, soprattutto i
tour operator
,
soprattutto coloro che fanno
incoming
, perché da questo
punto di vista alcune vecchie realtà, che sono poi fallite per
motivazioni che non riguardano di certo questo Consiglio, hanno
lasciato un vuoto, un vuoto che è pesante, un vuoto che ancora
stiamo subendo attualmente. Se dalle parole, che tutti hanno
proferito, si potesse passare ai fatti ed effettuare
immediatamente, calendarizzando, l'accorpamento degli enti che
gestiscono il turismo e creando un ente unico, per noi sarebbe
fondamentale per dare poi una nuova via, un nuovo corso a un
turismo che ormai ha buoni risultati, ma ne potrebbe avere di
ottimi e soprattutto ha necessità di essere riqualificato.
Présidente -
A demandé la parole le collègue Restano.
Restano (GM) -
Mi rivolgo al Presidente della Regione che
ha la delega al turismo. Ieri ho avuto modo di dire che nel DEFR
che avete presentato il turismo è raccolto in pochissime righe e in
queste righe praticamente vi è scritto quanto vi ha illustrato il
collega Ferrero, il quale ha aggiunto alcuni spunti che ritengo
molto interessanti e suggestivi. Soprattutto, da esperto del
settore - sappiamo tutti quale sia la sua professionalità - ha
aggiunto alcune cose che provengono anche dagli uffici: la
necessità di legiferare in merito alle agenzie di viaggio. Quindi
non vedo una distanza abissale tra quanto scritto nel vostro DEFR e
quanto noi proponiamo in questo momento, ma alcune aggiunte molto
significative e importanti per l'intero comparto.
Mi permetto di aggiungere una piccola parte, quella che riguarda
le professioni del turismo. Non abbiamo scritto niente, forse ce ne
siamo dimenticati, noto che anche voi ve ne siete scordati, però vi
sono delle professioni emergenti. Abbiamo già avuto modo di
dibattere su questo in aula di Consiglio e mi riferisco a chi
utilizza le acque per scendere i nostri meravigliosi torrenti, chi
si occupa di accompagnare con le biciclette i turisti, non è
previsto dalla normativa regionale. Siccome noi siamo particolari,
anche in questo settore sarebbe opportuno farlo, ma sarebbe
opportuno farlo per evitare che professionisti che vengono da fuori
valle vengano a invadere, permettetemi questa forte parola, il
nostro territorio; quindi anche per dare delle opportunità di
lavoro ai nostri giovani.
È vero, lo sport non è solo agonismo, anzi, lo sport è molto
altro, e noi abbiamo il territorio che si presta, le persone giuste
che possono svolgere determinate professionalità. Io vi esorto a
prendere in considerazione due cose: la nostra proposta e
successivamente aggiungere queste indicazioni che vi ho appena dato
nel vostro programma.
Présidente -
La parole au président Testolin.
Testolin (UV) -
Solo per una breve considerazione, senza
entrare troppo nel merito delle discussioni che sono state
attivate. Di migliorabile c'è sempre un po' tutto e delle
iniziative possono sempre essere attivate in maniera diciamo più
produttiva per quello che è il settore specifico. C'è un dato di
fatto: nel tempo si è seminato in questo settore, si è cercato di
costruire e ci sono dei dati che sono in continua crescita. Questi
dati sono comunque la conferma che un certo tipo di politica ad
ampio raggio, perché poi certe cose sono già state iniziate nel
tempo e sono state attivate e su altre si continua a investire,
sono una dimostrazione che il percorso, pur perfettibile, è stato
premiante per il nostro territorio. I numeri, sia in ambito di
stagionalità invernale sia in ambito di stagionalità estiva sia nei
periodi intermedi, sono cresciuti in maniera importante, così come
quelli derivanti dagli investimenti fatti nel settore culturale,
che qualche volta viene un po' additato come percettore di risorse
troppo importanti rispetto a quelle che invece sono le sue
potenzialità. Come direbbe Chatrian,
des deux l'une
, qualche
volta poi bisogna fare delle scelte, ma i numeri in questo caso
sono comunque a favore di un percorso che arriva da lontano e che è
stato anche gestito per un breve periodo da qualcuno, che
evidentemente ha anche preso la parola e che si è sicuramente reso
conto di un settore che è tutto sommato in buona salute.
Présidente -
Pour la déclaration d'intention, la parole
au collègue Restano.
Restano (GM) -
In dichiarazione di voto mi permetto di
rispondere al presidente Testolin. È vero, i dati dimostrano che il
settore è in crescita, quest'inverno è cresciuto molto, prima la
crescita era molto contenuta, sapete di cosa mi sono occupato in
due occasioni per brevi periodi. Ciò non vuol dire che non si può
razionalizzare la spesa, non si può migliorare l'investimento e non
si può non prendere atto di quanto viene fatto altrove, di quanto
sono cresciuti altrove e di quanto potremmo crescere. Queste sono
le nostre potenzialità e noi abbiamo l'obbligo, attraverso le
leggi, come ha detto prima la presidente Rini. Lo dimostrate voi e
le iniziative che abbiamo portato avanti insieme: abbiamo l'obbligo
di investire in questo settore, di investire non solo in termini
pecuniari, ma soprattutto investire in termini di riorganizzazione
dell'intero settore, per essere più performanti.
Queste poche suggestioni che ci siamo permessi di aggiungere
darebbero l'idea non solo della collaborazione, in queste occasioni
anche per calmare gli animi, della possibilità di collaborare, ma
che si guarda anche oltre alla mera riorganizzazione, che in
piccola parte ho contribuito pure io quando ero al governo a
portare avanti.
Présidente -
On peut mettre en votation ? La votation est
ouverte.
Résultat du vote :
Présents : 34
Votants : 11
Favorables : 11
Abstenus : 23 (Baccega, Barocco, Bertschy, Certan, Chatrian,
Daudry, Farcoz, Favre, Lavevaz, Marquis, Marzi, Minelli, Morelli,
Mossa, Nasso, Nogara, Peinetti, Pulz, Rini, Russo, Testolin,
Trione, Vesan)
Le Conseil n'approuve pas.
Passiamo all'emendamento della collega Pulz. In realtà colleghi,
sarebbe più opportuno dal punto di vista dei contenuti continuare
con gli ultimi tre emendamenti di Lega, Mouv', Gruppo misto e
Vdalibra. Se siete d'accordo, sennò andiamo avanti con l'ordine che
abbiamo detto. Va bene?
Siamo all'emendamento 25 di Lega, Mouv', Gruppo misto e
Vdalibra. Qualcuno vuole illustrarlo? La parola al collega
Gerandin.
Gerandin (MOUV') -
Questo emendamento vuole dare un
contributo a quello che era già nel DEFR della maggioranza un tema,
forse uno di quelli più sviluppati, vale a dire l'ambiente e è il
discorso delle risorse naturali. Non aveva la presunzione di essere
sostitutivo, casomai voleva essere squisitamente integrativo su una
tematica già, forse rispetto a tante altre, più sviluppata e con
più riferimenti.
Cosa pensavamo di aggiungere? Siamo in un momento in cui il
cambiamento climatico è e sarà uno dei temi che nel futuro dovremo
gestire; io dico, probabilmente convivere o soprattutto gestire.
Allora noi abbiamo pensato di dire quali potrebbero essere delle
azioni e, rispetto a una descrizione forse più generica come quella
del DEFR di maggioranza, siamo entrati in alcuni riferimenti forse
un po' più specifici. Se n'è parlato anche in quest'aula, non è una
novità, ma noi pensavamo che avviarsi verso una pianificazione,
verso un piano strategico da coordinare, chiaramente non solo a
livello regionale ma a livello nazionale e magari a livello
europeo, per la realizzazione di bacini di accumulo idrici ad alta
quota, onde gestire le dipendenze dalle necessità contingenti delle
diverse stagioni e delle condizioni climatiche, a noi pareva un
obiettivo, proprio perché non così immediato e non di così facile
realizzazione, da pianificare e da dettagliare.
Della gestione del sistema rifiuti abbiamo parlato tante volte,
noi crediamo davvero che non si possa intervenire in un settore
così - poi avremo probabilmente in seguito l'occasione di discutere
anche emendamenti e subemendamenti legati a una particolare
problematica, in questo momento una legittima preoccupazione per
quello che riguarda le discariche di rifiuti - intervenire con
interventi urgenti, magari messi in campo all'ultimo momento. Noi
crediamo che la Valle d'Aosta necessiti di un piano regionale
inerente in materia, dobbiamo rivederlo, le regole sono vecchie,
datate, a volte mal interpretate, con conseguenti disagi come
quelli che in questo momento stanno succedendo. Non è la soluzione
quella di contrapporre politica ed eventualmente dirigenti che
prendono decisioni con il sentire della popolazione; bisogna
proprio a bocce ferme dire quali sono le regole e quant'altro.
Il rischio idrogeologico è uno dei grandi problemi, per cui noi
ritenevamo opportuno valutare, di concerto con il Consiglio
permanente degli enti locali, una commissione per la gestione del
rischio idrogeologico, proprio per non lasciare i nostri comuni e i
nostri sindaci soli a presidiare il territorio. Come pensavamo
fosse necessario definire le nuove modalità di politica di gestione
dei rischi di montagna, soprattutto legate alla dottrina giuridica.
Noi in questo momento ci troviamo di fronte a quelle che possono
essere interpretazioni di volta in volta, magari della
Magistratura, ma quando si tocca qualche problema sul territorio,
non possono essere i sindaci i capri espiatori; proprio perché non
ci sono regole, proprio perché non c'è una dottrina in materia, la
totalità delle volte siamo legati all'interpretazione, per cui il
discorso dell'ineluttabilità, della mancata prevenzione, del
mancato presidio o del mancato intervento.
L'ultima considerazione è che noi crediamo che tanto è stato
fatto in Valle d'Aosta per la messa in sicurezza delle nostre aste
torrentizie, ma crediamo che in questo momento ci sia la necessità
di avere delle risorse che vadano alle pulizie degli alvei. È uno
dei grossi problemi con cui in questo momento ci troviamo a
convivere, soprattutto da parte degli amministratori locali. Quando
succedono i guai uno va a vedere: come mai non siete intervenuti
prima? O non c'erano i soldi, o c'erano delle difficoltà a
intervenire, o c'era una legge e sappiamo che le assi torrentizie
hanno una serie di vincoli, per cui non è neanche facile
intervenire.
Presidente -
La parola all'assessore Chatrian.
Chatrian (AV) -
Mi trova d'accordo il collega quando si
affrontano i temi in maniera seria e si entra nel merito, anche
cercando di capire cosa si è cercato di inserire nel documento
economico e finanziario, sia sull'ambiente che sulle risorse
naturali dove, oltre a declinare forse un po' di più, abbiamo
cercato di mettere in evidenza la necessità che il bene più
prezioso che abbiamo deve avere comunque un accompagnamento forte.
Forse mai come in questo momento, per mille ragioni, la prima è
come adattarci, come mitigare. Oltretutto su questo penso che, con
quelle poche persone che lei conosce del dipartimento, in questi
ultimi mesi veramente si è fatta la differenza e spero che sia
utile per il prosieguo e per la prossima programmazione.
Sulla seconda questione, quella dei rifiuti, lo annuncio a
quest'aula: nelle prossime settimane sarà comunque rivisto e
aggiornato il piano dei rifiuti della Valle d'Aosta e inizierà
l'iter amministrativo; penso che questo vada nella direzione di
quanto è stato inserito all'interno del DEFR. Proprio com'è stato
affrontato anche adesso, con l'intervento che il collega Gerandin
ha appena fatto, io penso che questo pomeriggio avremo modo in
maniera altrettanto seria di legiferare per quanto riguarda le
discariche. C'è lo spazio e spero ci sia il modo. Io penso, dopo
l'incontro che abbiamo avuto ieri pomeriggio, che ci sia lo spazio
per la discarica di Chalamy per poter azzerare i rifiuti speciali:
c'è lo spazio per lasciare solo quella finestra aperta, le terre e
le rocce da scavo, previa caratterizzazione ai sensi del decreto
ministeriale del 2010. Io penso che questo sia un ottimo passaggio
per la comunità, per la Bassa valle, per tutta la comunità
valdostana e penso sia importante che lo si affronti in
quest'aula.
Per quanto riguarda il rischio idrogeologico, la proposta che
lei fa è di mettere insieme, da quello che ho capito, le forze
della Regione. Lei sa che per una minima parte delle risorse
naturali se ne occupa l'Assessorato ai lavori pubblici, ma poco
importa, perché penso che un domani a livello di riorganizzazione i
tre dipartimenti dovrebbero lavorare insieme: ambiente, risorse
naturali e rischio idrogeologico, perché vuol dire avere a 360
gradi il nostro territorio, il nostro ambiente.
Buona parte, come diceva lei, dell'emendamento che è stato
inserito c'è nel nostro DEFR, forse non è dettagliato così com'è su
due passaggi, ma le tre mozioni che questo Consiglio ha già
approvato vanno in quella direzione, soprattutto sulla mitigazione
e sull'adattamento. Ci asteniamo, ma sulla proposta che ci fate io
penso che i passaggi che abbiamo fatto vadano in quella direzione e
volutamente abbiamo deciso di declinarlo, perché penso che la
manutenzione del territorio e la mitigazione e l'adattamento siano,
per quanto ci riguarda e per quanto riguarda una buona parte di
quest'aula, la sfida dei prossimi vent'anni.
Presidente -
Altri? Possiamo mettere in votazione. La
votazione è aperta.
Esito della votazione:
Presenti: 35
Votanti: 12
Favorevoli: 12
Astenuti: 23 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nasso, Nogara, Peinetti, Rini, Russo, Testolin,
Trione, Vesan)
Il Consiglio non approva.
Emendamento n. 26 di Lega, Mouv', Gruppo misto e Vdalibra. La
parola al collega Restano.
Restano (GM) -
Parliamo di trasporti. L'Assessore
competente, nel suo intervento ieri, ha già illustrato praticamente
il contenuto del DEFR. Questo è il caso dove siamo allineati su
tanti punti da lui elencati. Noi col nostro "pro DEFR" vogliamo
lanciare, come sempre, le nostre idee e alcune suggestioni, che non
collimano evidentemente con quanto avete scritto o con quanto voi
non avete scritto. A cosa mi riferisco? Siamo assolutamente
d'accordo che il piano regionale dei trasporti deve essere
urgentemente approvato, vediamo in questo piano una funzione di
coordinamento tra i diversi attori che concorrono a costituire
l'offerta della mobilità, per ottenere risposte efficaci ai bisogni
dei valdostani di oggi, dei turisti di oggi, ma soprattutto a
quelli di domani, senza compromettere le necessità future
soprattutto dal punto di vista ambientale. Non ci si deve limitare
alla sola approvazione di un piano di intervento, come a oggi nei
fatti è stato portato avanti da questo Consiglio. Il piano degli
interventi che ha seguito la legge sulla ferrovia è risultato
essere questo, in assenza di un piano regionale dei trasporti, ma
ne abbiamo già ampiamente dibattuto.
Noi però cosa vi vogliamo dire? Per noi la legge sulla mobilità
sostenibile non è completa, va modificata. È completa nella parte
che riguarda i contributi, invece può essere più significativa e
importante in tutta l'altra parte; soprattutto dovrà essere
allineata al piano regionale dei trasporti. Per quanto riguarda il
trasporto disabili siamo allineati, anche sulle autostrade, dove
noi abbiamo lasciato la parte della frana di Quincinetto dove si è
già recentemente, e non solo, attivato l'Assessore. La vediamo
diversamente per quanto riguarda la tratta ferroviaria: le nostre
considerazioni sono frutto di quanto abbiamo potuto recepire dalle
suggestioni che sono state avanzate e che noi abbiamo ascoltato con
attenzione, in audizione. Parliamo sì di considerare
l'elettrificazione, ma anche nuove forme di trazione, quali ad
esempio l'idrogeno, e forme di collaborazione innovative, come
suggerito dai tecnici che si sono alternati in Commissione. Questo
non risulta indicato nel vostro DEFR.
Riguardo alla tratta Aosta-Pré-Saint-Didier, noi invitiamo a
valutare le analisi costi-benefici per la riattivazione di questo
servizio che riteniamo importante. Lo abbiamo preso in
considerazione e continuiamo a prenderlo in considerazione, ma non
vogliamo abbandonare quest'aspetto del dossier, quello che è
l'investimento, quello che è il numero di persone che potrebbero
usufruire della tratta, ma soprattutto, l'abbiamo detto tante
volte, i progetti paralleli che potrebbero aumentare il numero di
utenti, consapevoli che la differenza di spesa tra servizio
alternativo e quello di gestione della ferrovia è notevole. È per
questo che bisogna fare molta attenzione e forse aumentare un
attimino lo studio in essere.
Voi parlate del mantenimento e del miglioramento dell'offerta
nel settore dello sci di fondo e siamo assolutamente favorevoli a
questo. Indicate la prosecuzione delle valutazioni in merito allo
stoccaggio di neve, noi abbiamo cambiato, abbiamo detto "avvio in
modo sperimentale per tre stagioni". Abbiamo perso troppo tempo, so
che ci sono delle difficoltà, ne ho parlato con lei, Assessore, e
me le ha illustrate, però "avvio" è un termine più forte, che
veramente lascia intendere l'intenzione dell'amministrazione, che
deve essere raccolto dagli enti locali sul territorio. So a che
punto siete, forse il DEFR arriva dopo determinate relazioni, però
noi l'abbiamo scritto a novembre e va bene così.
C'è anche una parte che riguarda il
master plan
dell'aeroporto, che forse voi avete trascurato, o magari siete più
avanti, ma ci siamo permessi di sottolinearlo.
Per quanto riguarda gli impianti a fune, saranno oggetto, per
venire ad argomenti sovrapposti, di un altro intervento.
Presidente -
Non ci sono richieste, possiamo mettere in
votazione? La votazione è aperta.
Esito della votazione:
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nasso, Nogara, Peinetti, Pulz, Rini, Russo,
Testolin, Trione, Vesan)
Il Consiglio non approva.
Emendamento n. 27 di Lega, Mouv', Gruppo misto e Vdalibra. La
parola alla collega Spelgatti.
Spelgatti (LEGA VDA) -
Parliamo di sport e impianti
sportivi. Lo sport deve essere al centro dell'azione politica
futura sotto varie linee di azione. La prima è quella di
incentivare non solo lo sci, ma tutti, tutti gli sport, creando
incentivi per le famiglie, affinché i giovani possano avvicinarsi
alle più svariate attività. Lo sport è salute, è socializzazione, è
scuola di vita, è vita. La Valle d'Aosta è una meravigliosa
palestra a cielo aperto, per questo come seconda linea d'azione
bisogna utilizzare lo sport come volano per il turismo. Basta
vedere quanto accade per il Tor des Géants e la pubblicità che
abbiamo a livello mondiale: in quella linea bisogna andare. Bisogna
quindi rilanciare anche a livello mediatico un messaggio legato al
benessere, al divertimento, alla magia che il nostro territorio
offre spontaneamente, implementando e diversificando al massimo
l'offerta rivolta a tutti, dalle persone più sportive che cercano
le emozioni legate all'estremo e all'alta montagna, alle persone
più anziane, ai bambini o semplicemente alle persone più sedentarie
che possono essere invogliate a venire in Valle d'Aosta per entrare
in contatto con la natura, con un approccio molto più delicato.
In materia di sviluppo dell'attività sportiva, pertanto
riteniamo prioritario dar corso alla revisione della normativa di
settore retta dalla legge regionale n. 3 del 1° aprile 2004,
prevedendo l'inserimento di uno specifico capitolo relativamente ai
seguenti temi: diversamente abili, sport di cittadinanza, doping,
specifici incentivi per gli sport invernali di montagna, affinché i
giovani atleti proseguano l'attività sino almeno all'età di 23
anni. Riteniamo inoltre importante definire una specifica
interlocuzione con il Comune di Aosta per addivenire all'accordo di
programma per la ristrutturazione dello stadio Puchoz, costituendo
un polo sportivo con annessa palestra, al fine di rispondere alle
esigenze delle scuole e delle società sportive operanti nella
plaine
. Al contempo sarà necessario procedere, in
collaborazione col Comune di Aosta, al rifacimento della pista di
atletica del campo scuola Tesolin e avviare la procedura per la
definizione di uno studio di fattibilità per la creazione di un
collegio per studenti atleti in Aosta, che assolutamente manca ed è
fondamentale. Con riferimento al settore dell'istruzione, vogliamo
effettuare una valutazione unitamente all'Assessorato alla pubblica
istruzione, finalizzata all'inserimento di due moduli di educazione
fisica condotte da un laureato in scienze motorie in seno alla
scuola primaria.
Tenuto conto poi dell'importanza che il settore degli impianti a
fune riveste per la nostra regione, riteniamo necessario continuare
a investire per il rinnovo tecnologico e la manutenzione
straordinaria degli impianti esistenti, tra cui quelli per
l'innevamento, la battitura e la sicurezza delle piste. I
cambiamenti climatici, la necessità di rinnovo degli impianti, le
piccole dimensioni dei comprensori valdostani in un mercato dello
sci sempre più globale, nonché il crescente interesse del turismo
estivo verso gli impianti per il trekking, la bicicletta, le
attività ludiche, quali
fun bob
e simili, richiedono
pertanto risposte adeguate e nuovi investimenti. Le due leggi di
settore, la legge regionale n. 8 del 2004 e la n. 6 del 2018, sono
strumenti adeguati a contribuire agli investimenti sui comprensori
regionali e saranno finanziate adeguatamente sulla base di una
corretta pianificazione degli interventi.
A tal riguardo occorrerà procedere con un'attenta valutazione
dell'attuale modello di sostegno e di investimento in materia di
impianti a fune, tenuto conto delle risorse pubbliche disponibili
per il settore. Pertanto, la necessità di reperire nuove e
importanti risorse per lo sviluppo dei comprensori sciistici
determinerà nel futuro il coinvolgimento, questo è fondamentale, di
nuovi partner anche di natura privata, con cui la Regione potrà far
fronte agli investimenti programmati. Tali valutazioni dovranno
tener conto dell'impatto strategico che tali opere avranno sul
territorio e per l'economia locale, ed è intenzione approfondire le
valutazioni sugli altri collegamenti rilevanti, dei quali si sta
discutendo da tempo. In particolare, circa il collegamento tra Ayas
e Cervinia, sulla base degli studi sinora effettuati, si intende
dar corso alla progettazione del collegamento, al fine di creare
uno dei più grandi e appetibili comprensori mondiali per lo sci.
Innanzitutto, sarà valutato il costo e l'opportunità delle fusioni
delle società coinvolte, poi successivamente sarà conferito il
mandato per la realizzazione del progetto, attraverso la
valutazione di tutte le soluzioni per migliorare la gestione e la
ripartizione dei proventi generati, per dar corso alla
realizzazione dell'opera reperendo le risorse necessarie. Il
collegamento Aosta-Pila-Cogne deve essere oggetto di attenta
valutazione e progettazione sia dal punto di vista del
costo/opportunità, che delle soluzioni progettuali identificate,
così come anche della scelta del tracciato definitivo, valutando
tra l'altro le modalità di uno sviluppo modulare del collegamento
che dia comunque priorità alle esigenze evolutive della stazione
sciistica di Pila.
Riteniamo necessario che tali aspetti debbano essere valutati
attraverso un rinnovato studio di fattibilità tecnico-economica,
prima di procedere con qualsiasi scelta. A tal riguardo occorrerà
inoltre valutare, in accordo con il Comune di Cogne e gli operatori
locali, l'eventuale evoluzione della viabilità di accesso alla
relativa valle, al fine di potenziare le ricadute
green
e di
valorizzazione dell'ambiente e del parco, che simili scelte possono
comportare. Al contempo occorrerà anche valutare le potenziali
ricadute e sinergie per lo sviluppo del comprensorio di Pila, con
gli operatori locali interessati. Crediamo inoltre importante
valutare, sulla scorta di impegnativa approvata lo scorso anno dal
Consiglio regionale, la fattibilità e l'appetibilità turistica del
possibile collegamento dei comprensori di Courmayeur e di La
Thuile, con il necessario coinvolgimento degli operatori delle
comunità locali. Sarà inoltre necessario, in vista della revisione
generale del 2021 della funivia Buisson-Chamois, valutare soluzioni
alternative di gestione aziendale dell'impianto, considerato l'alto
costo della gestione diretta, così come suggeriscono altri modelli
praticati nel resto d'Italia per impianti analoghi.
Presidente -
Se non ci sono richieste di intervento,
mettiamo in votazione. La votazione è aperta.
Esito della votazione:
Presenti: 33
Votanti: 12
Favorevoli: 11
Contrari: 1
Astenuti: 21 (Baccega, Barocco, Bertin, Bertschy, Certan,
Daudry, Farcoz, Favre, Lavevaz, Marquis, Marzi, Minelli, Morelli,
Mossa, Nogara, Peinetti, Rini, Russo, Testolin, Trione, Vesan)
Il Consiglio non approva.
Discutiamo ora l'emendamento Pulz e l'emendamento Minelli e
Bertin, di pagina 100, quelli che hanno come oggetto i collegamenti
intervallivi. Prego, collega Pulz.
Pulz (ADU VDA) -
Diversi aspetti del DEFR non ci
convincono, ma uno da solo basta per noi per la sua bocciatura. A
pagina 100 viene previsto come obiettivo la realizzazione del
collegamento intervallivo tra i comprensori di Cervinia e
Monterosa, il mega impianto di Cime Bianche. La nostra richiesta di
emendamento è chiarissima: consiste nella proposta di rimuovere
tout court
dal DEFR questo obiettivo. Al punto 21 del
programma del fu Impegno Civico, ripreso integralmente da ADU VDA,
tutelare l'ambiente e il paesaggio, a proposito delle Cime Bianche
si legge: "Nonostante le inflazionate dichiarazioni di principio
sulla sostenibilità, le pressioni nei confronti dei sistemi
naturali da parte di modelli economici imperanti spesso in crisi,
sono sempre più invasive. Basti pensare ai propositi di
snaturamento, addirittura di siti e valloni inseriti nella rete
europea Natura 2000".
Ci è capitata tra le mani un'interessante risposta, di cui non
ho trovato la data precisa, dell'allora assessore Caveri a
un'interpellanza sul tema di Tibaldi e Frassy, Partito della
Libertà: "L'insieme di ragioni tecniche - diceva l'Assessore -
ambientali e paesistiche ci porta a dire che oggi quel collegamento
realisticamente non è fattibile. L'ostacolo più grande sono proprio
i siti comunitari e l'assoluta scarsa attrattività della zona di
rientro. Quindi, sarebbero degli impianti fini a sé stessi, solo di
collegamento, e con i costi attuali sarebbero degli impianti di
solo spostamento. Oggi, con molta concretezza, immaginare dei
collegamenti di tipo funiviario cozza contro una realtà legislativa
che non lo consente e contro una redditività di tipo economico che
sarebbe assolutamente dubbia". L'assessore Caveri citava anche il
suo predecessore, l'assessore Riccarand, che nel 1995 aveva
bocciato uno studio preliminare di collegamento in quanto l'impatto
ambientale era, diceva, "assolutamente inaccettabile", a oltre
esprimere forti dubbi sulla economicità dell'opera dal costo assai
considerevole. Sono passati vari anni, oggi forse la tecnologia è
migliorata, ma i vincoli sono ancora più definiti e i soldi, qui si
parla di oltre 50 milioni di euro, a disposizione della Regione
sono diminuiti.
L'aspetto più evidente rispetto al passato è la permeabilità
alle mafie della politica e dell'economia valdostana e sappiamo
bene che le mafie sono ghiotte delle grandi opere. L'obiettivo
prevede l'avvio della progettazione preliminare e il via libera ai
lavori entro il 2026. Qui non si tratta, attenzione, dell'ennesima
fattibilità comunque a carico dei cittadini, a fronte di una spesa
già sostenuta di diverse centinaia di migliaia di euro, ma si
tratta del primo livello di progettazione. Si intende infatti
progetto di fattibilità tecnico-economica, quello che una volta
veniva chiamato progetto preliminare. Un primo livello di
progettazione che, a fronte di un'opera da oltre 50 milioni di
euro, costerà di nuovo centinaia di migliaia di euro.
Le grandi opere vanno contrastate subito, ora, con coraggio. Una
volta avviate, proseguono per inerzia. Quello che manca di fatto è
un piano urgente, alternativo allo sfruttamento della montagna.
Secondo la propaganda, con questo nuovo impianto andremo a creare
il terzo comprensorio più grande al mondo. Come ha detto
l'amministratore delegato della Monterosa Ski, Giorgio Munari, "un
impianto per andare in infradito da Alagna a Zermatt". Contro
questa banalizzazione e devastazione della montagna si sono
scagliati Stefano Unterthiner, Paolo Cognetti, il WWF, Legambiente,
il CAI e molte altre associazioni e comitati.
Le ragioni del nostro no sono: è l'ultimo vallone ancora intatto
e privo di strutture moderne, strade incluse, di tutta la Val
d'Ayas; le sue particolarità naturalistiche e geologiche sono poi
citate in vari specifici manuali, in cui se ne parla come di un
raro esempio di biodiversità. Il punto fondamentale su cui richiamo
tutta l'attenzione del Consiglio, perché se non vogliamo guai non
possiamo far finta di non saperlo, è che appartiene a una zona
speciale, protetta e tutelata dalla normativa europea.
Presidente -
Qualcuno vuole intervenire? Separiamo la
trattazione dei due emendamenti, vista l'ora. Mi pare che sia stato
fatto un piccolo giro nell'aula e la volontà è quella di sospendere
per la pausa pranzo. Quindi siamo sull'emendamento Pulz. La parola
al collega Vesan.
Vesan (M5S) -
Per snellire la procedura, farò una
dichiarazione di voto congiunta su entrambi gli emendamenti. In
prima battuta il Movimento 5 Stelle sosterrà l'emendamento della
consigliera Pulz e, solo qualora non fosse approvato,
malauguratamente, sosterremo invece l'emendamento Minelli e Bertin,
perché comunque va in un'azione di salvaguardia, ancorché
minoritaria.
Nel vallone delle Cime Bianche non ci sono impianti di risalita
in questo momento, tranne il piccolo arroccamento che collega
Valtournanche con Cervinia. È un vallone interessante dal punto di
vista naturalistico e che è tuttora fruito da un tipo di turismo,
che noi vogliamo sostituire con, chiamiamolo, un mono settore
turistico che già occupa tutte le vallate, alla sua destra e alla
sua sinistra, o, se non volete usare questi termini politici, a
oriente e a occidente. Questo vallone può essere sfruttato per un
turismo che occupa la quasi totalità dell'anno, invece noi lo
vogliamo utilizzare solamente per il turismo dello sci, con la
realizzazione di impianti e di impianti consistenti! Per chi lo
conosce -non so se tutti quanti hanno avuto l'occasione di
frequentarlo, sia in stagione estiva che in stagione invernale - è
una discesa fuori pista particolarmente frequentata, quella che
scende dai colli delle Cime Bianche a Saint-Jacques, ma che viene
affrontata di solito in primavera inoltrata, perché è una zona
particolarmente soggetta a valanghe e quindi il fatto di
realizzarci delle piste di discesa comporta la realizzazione di
infrastrutture anche per realizzare questo tipo di protezione.
Il nostro movimento ritiene che lo sviluppo turistico della
Valle d'Aosta debba andare nell'ottica della destagionalizzazione e
non nell'ottica della monocultura turistica dello sci, quindi
riteniamo che lo sviluppo futuro della Valle d'Aosta sarà in
direzioni diverse rispetto a quelle che gli attuali cambiamenti
climatici porteranno a ridurre drasticamente da un punto di vista
della stagionalità. Questo tipo di intervento per la promozione del
turismo va nella stagionalizzazione sfrenata, l'esatto contrario di
quanto è stato dichiarato nelle varie proposte di modificazione al
DEFR finora citate. Il fatto di poter usare per un sacco di altre
attività, invece, il vallone, potrebbe essere un
atout
premiante per il nostro futuro. Tutti quelli di voi che vanno a
piedi in montagna, o in bicicletta, o con la bicicletta con
pedalata assistita, sanno perfettamente che in una parte di
territorio su cui passa un impianto funiviario nessuno ci vuole
andare, anzi, prendono l'impianto funiviario e vanno da lì in
su.
Questo per noi è spreco di territorio, spreco di ambiente,
quindi riteniamo che un piano di sviluppo della Valle d'Aosta che
guardi un po' più in là dei prossimi tre, quattro, dieci anni debba
riconsiderare assolutamente questo tipo di scelta. Il nostro voto è
quindi, per quanto riguarda l'emendamento della collega Pulz,
assolutamente favorevole.
Presidente -
La parola alla collega Minelli.
Minelli (RC-AC) -
Noi abbiamo presentato un emendamento
su questo argomento, che intendo illustrare quando sarà il momento.
Dico semplicemente alcune cose riguardo all'oggetto che è in
discussione.
L'obiettivo che è attualmente previsto a pagina 100 del DEFR,
nella formulazione che prevede, è un obiettivo che non
condividiamo. Ci vede contrari perché riteniamo, ed è il nostro
punto di vista, questa una scelta miope per il futuro della Valle
d'Aosta e devastante per un territorio di grande pregio,
considerato sito di interesse comunitario, quale è il vallone delle
Cime Bianche, che è l'unica vasta area integra dell'intero versante
sud del massiccio del Monte Rosa. Sappiamo che questo Consiglio è
non per i tre quarti, ma direi per i quattro quinti, favorevole in
linea di massima a questo progetto. Noi siamo contrari, però
riteniamo che in una situazione come quella attuale che dobbiamo
affrontare, sia necessario cercare delle soluzioni che possano
essere maggiormente condivise e rispettose delle posizioni di
ognuno, in una fase in cui non c'è, allo stato delle cose, una
maggioranza che può portare avanti un discorso in modo
concreto.
Quindi noi presenteremo un emendamento, lo farò dopo la pausa,
per chiedere delle modificazioni.
Presidente -
La parola al collega Restano.
Restano (GM) -
Come ben sapete, il nostro DEFR va in
senso opposto. Incentiviamo anche gli impianti di Aosta-Pila-Cogne,
delle valutazioni su Courmayeur-La Thuile e una valutazione anche
sull'utilizzo futuro della Buisson-Chamois, ma mi sembra che anche
questo sia già stato portato avanti. Rispetto le idee di tutti,
volevo solo puntualizzare che la destagionalizzazione non vuole
forzatamente dire non ammodernare gli impianti, non costruire più
impianti: è un'altra cosa. Mi permetto di sottolineare, lo faccio a
ragion veduta, che laddove c'è un impianto di risalita, in molti
casi, c'è anche la pista di discesa e si dà l'opportunità di salire
con le mountain-bike, cosa che altrimenti non si potrebbe fare.
Quindi c'è tutta una parte, della pedalata assistita o meno, che
viene agevolata, e vi assicuro che c'è tanta, tanta gente che sale
a piedi e in bicicletta laddove ci sono gli impianti. Posso dirlo,
perché ne sono un testimone e lo faccio, lo facevo mediamente tre o
quattro volte alla settimana. Quindi qualcosa ho calpestato.
Presidente -
Possiamo mettere in votazione? La votazione
è aperta.
Esito della votazione:
Presenti: 35
Votanti: 24
Favorevoli: 5
Contrari: 19
Astenuti: 11 (Bertin, Certan, Cognetta, Distort, Ferrero, Luboz,
Lucianaz, Manfrin, Minelli, Sammaritani, Spelgatti)
Il Consiglio non approva.
Colleghi, sospendiamo ora la seduta, che riprenderà alle ore
15:00.
La seduta termina alle ore 13:04.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK