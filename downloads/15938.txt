Consiglio Regionale della Valle d'Aosta - Oggetto del Consiglio n. 2271 del 18 novembre 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 2271 del 18 novembre 1996 - Resoconto
SEDUTA ANTIMERIDIANA DEL 19 NOVEMBRE 1996
OGGETTO N. 2271/X Leggi di bilancio 1997. (Discussione
generale)
Président Je rappelle que nous sommes en train de discuter les
points n° 10 et n° 11 à l'ordre du jour. La discussion générale est
ouverte après l'intervention du Conseiller rapporteur, Lanivi, et
après le rapport de l'Assesseur aux finances, Lévêque.
A demandé la parole le Conseiller Collé.
Collé (PpVA) Innanzitutto alcune considerazioni a livello
generale. La prima è che rileggendomi un po' quello che è stato
l'intervento fatto lo scorso anno, avrei anche potuto rileggerlo
perché sostanziali cambiamenti rispetto al bilancio approvato lo
scorso anno non ve ne sono stati. Sicuramente da un punto di vista
contabile è un bilancio ineccepibile, tuttavia credo che alcune
considerazioni debbano essere fatte; mi soffermerò su alcuni punti
in modo particolare.
Il primo che mi è saltato agli occhi è relativo al discorso
turistico, rispetto a quello che questa Giunta e questa maggioranza
hanno ritenuto di dover inserire in questo bilancio. Obiettivamente
sono stato un po' male nel vedere che una piccolissima parte di
questo bilancio è dedicato a quello che secondo noi è un aspetto
estremamente importante per la vita socio-economica di questa
regione, per il futuro della nostra regione.
Gli stessi punti forti, dichiarati ieri dall'Assessore alle
finanze, non solo qui in aula, ma anche in televisione, hanno
evidenziato tutta una serie di cose anche positive, ma credo che
questo aspetto sia stato tralasciato, o perlomeno si vuole far
credere che in questo bilancio vi sia una grossa parte dedicata al
turismo, quando poi in realtà questo non corrisponde al vero,
perché il bilancio di quest'anno dedica al turismo circa 80
miliardi, 66 in quello che è il discorso economico più una parte
nei fondi globali, più un'altra parte nelle infrastrutture; quindi
80 miliardi su 1875 miliardi ci sembrano obiettivamente pochi.
Ci sembrano pochi non perché vogliamo fare un discorso di
quantificazione, ma perché crediamo che non ci sia una politica
mirata nel settore turistico. Ad esempio, non abbiamo visto traccia
in questo bilancio di una politica per gli impianti per le stazioni
chiamate medie, ovvero non quelle piccole o quelle grandi, ma
quelle medie, che stanno vivendo un momento non troppo facile.
Questo problema è stato sollevato anche in commissione ma non ha
avuto risposte fino ad oggi, e in questo bilancio non abbiamo visto
un'indicazione politica di quello che si vorrà fare per questo tipo
di realtà, che è una realtà importante non solo da un punto di
vista turistico, ma direi quasi socio-economico.
Non credo neanche che la risoluzione dei problemi stia nell'aver
aumentato di 1 miliardo il capitolo relativo alle APT, così come
quello relativo alle pro-loco di 300 milioni. Ne abbiamo discusso
più volte e l'Assessore si era impegnato a portare in IV e V
Commissione il problema relativo al discorso turistico, che entrava
nel merito anche della funzione della Fondazione del turismo, degli
aspetti generali, di quelle che abbiamo sempre detto essere le
lacune di questo Assessorato, cioè la mancanza di coordinamento che
ci dovrebbe essere fra tutti quegli enti che in Valle si occupano
di turismo. E non siamo i soli a dirlo, perché proprio questa
mattina alla stampa le APT stesse, gli albergatori, le associazioni
si stanno lamentando di come viene portata avanti la politica
turistica in Valle.
Più volte abbiamo detto in quest'aula che avremmo voluto
confrontarci, avremmo voluto avere un dialogo su questi aspetti, e
questo confronto ci è stato promesso dall'Assessore, dicendo che
l'argomento sarebbe stato trattato in IV Commissione e che in
quella sede sarebbero arrivate delle proposte. L'unica cosa che ci
è dato di sapere, anche perché purtroppo siamo minoranza e non
tutto ci viene detto, ma l'unica cosa che abbiamo potuto sapere
leggendo la lettera di risposta che è stata inviata
dall'Unionturismo, l'Associazione nazionale delle aziende di
promozione turistica, all'Assessorato, è che sono state presentate
all'APT e alle varie associazioni ben tre bozze di proposte di
legge inerenti il discorso turistico, l'ultima presentata - è
scritto qui - è la peggiore delle precedenti.
Questo è uno dei dati che possiamo avere, perché sicuramente
queste bozze non le abbiamo potute vedere; l'atteggiamento è quello
di sempre: si scavalca quello che è un ruolo che dovrebbe essere un
ruolo istituzionale all'interno di questo Consiglio, le commissioni
naturalmente sono all'oscuro di questo e di altri disegni di legge,
ma si continua su questa linea.
Vi è un altro aspetto che ci preoccupa, sempre relativo al
turismo. Troviamo anche quest'anno come da parecchi anni la voce
"campo da golf"; è un'altra telenovela che va avanti. Un
consigliere regionale quest'estate in un'intervista diceva anche
lui che si doveva far chiarezza su questo aspetto: si fa, non si
fa, i terreni sono disponibili, non sono disponibili... Continuiamo
ad inserire questa voce sul bilancio, non abbiamo ancora capito la
volontà politica chiara che c'è. Ma si può o non si può realizzare
questo campo da golf? Può arrivare oggi una risposta in questo
senso?
Un altro aspetto su cui vorremmo avere dei chiarimenti è la
Maison de la Vallée d'Aoste a Parigi, inserita nei fondi globali,
inserita sotto la voce "turismo"; vorremmo capire di cosa si
tratta. Non so se è una pseudo-ambasciata in Francia della Valle
d'Aosta, se è quel famoso progetto che da diversi anni aleggiava in
diverse forze politiche, cioè quello di fare la Maison de la Vallée
d'Aoste che servisse agli emigrati e ai Valdostani che si recavano
a Parigi, o se invece vogliamo far decollare il turismo in Francia.
Se così fosse, un dubbio ci viene: se andiamo a prendere i dati
statistici del turismo in Valle d'Aosta, ci rendiamo conto che più
del 70 percento dei turisti che vengono in Valle d'Aosta, arrivano
dalle regioni italiane, una piccola percentuale arriva dalla
Francia, e noi andiamo ad investire inizialmente 1,5 miliardi per
portare avanti questo progetto. Vorremmo capire dalla Giunta quali
sono le intenzioni, cosa si vuole effettivamente fare, quanto
personale andremo ad impiegare nella Maison de la Vallée d'Aoste a
Parigi.
Un altro aspetto di enorme importanza che abbiamo trovato sul
bilancio e che ho affrontato alcune volte in questa sede,
presentando delle interpellanze, è il discorso delle Terme di
Pré-Saint-Didier; anche di questo progetto ne abbiamo parlato più
volte, anche di questo progetto un anno sì e un anno no viene
inserito in bilancio, vorremmo capire se questo stanziamento di 600
milioni che è stato inserito in bilancio fa parte di una volontà
politica, così come si suol dire, volontà politica che poi rimane a
sé stessa, o se effettivamente abbiamo dei dati concreti per poter
dire che si parte con il progetto. Pochi mesi fa l'Assessore,
rispondendo ad un'interpellanza, ci diceva che la volontà era
quella di partire, che c'erano dei problemi a diversi livelli, fra
cui quello ministeriale, che occorreva parecchio tempo per
risolverli, pertanto vorremmo capire se questi problemi sono stati
in parte risolti e se nel '97 questo progetto decollerà.
Un'altra cosa di cui abbiamo parlato più volte, quando abbiamo
affrontato il bilancio, è il discorso dei tetti in lose. A questo
proposito, se non mi sbaglio l'Assessore in una risposta datami lo
scorso anno diceva di voler mettere mano alla legge, diceva che vi
erano dei problemi; non mi risulta che ad oggi questo discorso sia
stato affrontato in maniera seria. Non possiamo non vedere qual è
la situazione e qual è l'iter a livello economico di questa legge,
cioè abbiamo 9 miliardi di assestato nel '96, 8 miliardi di
stanziamento per il '97 e 8 miliardi di residui; mi permetto di
dire che forse c'è qualcosa che non funziona. Questa stessa
affermazione l'ho fatta lo scorso anno e se non mi sbaglio
l'Assessore mi disse allora che era un problema che doveva essere
risolto nel giro di pochi mesi. Chiedo oggi all'Assessore come mai,
ad un anno di distanza, abbiamo ancora questo problema davanti a
noi.
Così come, Assessore Lévêque, ci troviamo ad avere ancora 114
miliardi di residui per tutto quello che è il discorso FRIO, che
adesso si chiama FOSPI; abbiamo affrontato lo scorso anno il
problema dei residui e devo dire che per tutta una parte questo
discorso è stato superato. Abbiamo però riscontrato in modo
particolare su questa voce e in altre voci che affronteremo
analizzando i capitoli, ma ripeto in modo particolare per quel che
riguarda il FRIO questa grossa somma, che fa parte dei residui e
che ci porta a fare una riflessione; è vero che la mania di questi
ultimi anni è quella di dire che vogliamo un'amministrazione
leggera; credo però che questo non sia il risultato che
un'amministrazione leggera dovrebbe perseguire.
Un chiarimento che chiediamo riguarda il trasferimento di
partecipazioni azionarie dalla Regione a Finaosta per quanto
riguarda gli impianti a fune; vorremmo capire il perché di questa
scelta, vorremmo capire se dietro a questa scelta ci sono
motivazioni particolari; qualcuno malignamente diceva che così non
abbiamo più bisogno di fare delle battaglie in Consiglio regionale
per decidere chi mettere nei consigli di amministrazione, e
risolviamo il problema. Credo però che ci sia qualcosa di più serio
e aspettiamo una risposta in tal senso.
Un altro problema su cui il Consiglio ha bisogno di una risposta
riguarda il discorso della riqualificazione di Saint-Vincent, il
discorso di 40 miliardi in 6 anni; 7 miliardi di investimento per
il '97 sono sicuramente una cosa lodevole per il discorso
Saint-Vincent e per quello che rappresenta nella nostra regione,
per quello che dovrebbe essere il rilancio delle Terme di
Saint-Vincent, ma di questo progetto fino ad oggi non abbiamo
sentito parlare, a differenza di quando tanto clamore fece il
discorso di "Aosta capitale", il discorso della riqualificazione di
Aosta, di cui si parlò a lungo e di cui si continua a parlare
ancora oggi, e abbiamo di fronte a noi - anche se non realizzati -
degli ipotetici progetti, in questo senso noi almeno - sicuramente
la Giunta saprà come si spenderanno questi soldi - non sappiamo
come questi soldi verranno investiti.
Non sappiamo se questi soldi serviranno al rilancio di
Saint-Vincent come capitale del termalismo in Valle d'Aosta, come
capitale della maison de jeu; non sappiamo se questi soldi
serviranno a collegare la casa da gioco con l'abitato, con i
commercianti, con gli albergatori. L'unico dato che ho potuto avere
- e chiedo conferma se questo corrisponde al vero - è che una parte
di questi soldi andranno a coprire un progetto di 14 miliardi per
via Chanoux, che verrà tappezzata di marmo carissimo. Mi auguro che
questo non sia vero, ma se dovesse essere vero siamo di nuovo al
punto di partenza e cioè ci troviamo a veder spendere dei soldi in
una maniera sbagliata, senza che questi diano un profitto alla
comunità, senza che questi vadano verso un discorso di
miglioramento della vita di quella località.
Nei cinque punti forti illustrati ieri dall'Assessore, al primo
vi è l'accroissement de la qualité du système socio-sanitaire;
anche su questo aspetto una riflessione deve essere fatta in questo
senso. E' giusto che all'interno di questo Consiglio ogni forza
politica debba avere le proprie idee e nello stesso tempo debba
avere le proprie responsabilità, ma dobbiamo avere la capacità e
nello stesso tempo la chiarezza di dire in quest'aula, e di
conseguenza alla Valle d'Aosta, cosa intendiamo fare in questo
campo.
Per quello che ho potuto capire, per quello che ho potuto
intravedere leggendo questo bilancio, soprattutto in quelli che
sono i fondi globali, mi sembra che l'intenzione definitiva sia
quella di una ristrutturazione dell'attuale Ospedale. Allora
dobbiamo avere la chiarezza di dirlo e sulla base di questa
chiarezza iniziare a lavorare, perché anche coloro che hanno fatto
una lotta ritenendo che questa fosse l'idea più valida e più
giusta, possano contribuire a trovare le soluzioni migliori per una
decisione presa da questa Giunta. Se si continua a lavorare
nell'ambiguità, dicendo che la decisione deve essere ancora presa,
quando in realtà confrontandoci su questo bilancio vediamo delle
cifre notevoli per quello che è la ristrutturazione, ebbene io
credo che tutto questo meriti da parte della Giunta una
chiarezza.
Un altro aspetto che dobbiamo affrontare, legato al settore
sanitario, è il discorso delle barriere architettoniche; è un
discorso importante, che deve essere portato avanti, vi sono le
leggi e gli strumenti per farlo; credo che comunque sotto questo
punto di vista siamo ancora un po' indietro, stiamo andando a
rilento. Abbiamo diverse strutture pubbliche, sia regionali che
comunali che non hanno ancora affrontato questo problema. Credo che
da parte della Giunta ci debba essere un incentivo, nel senso di
spingere questi amministratori e quelle strutture che ancora non
hanno affrontato questo problema, a farlo e farlo al più presto,
perché molte volte è facile parlare di uguaglianza, è facile dire a
livello politico che siamo qui a disposizione di tutti e stiamo
dando il meglio di noi per la gente che ha dei problemi, quando poi
però tocchiamo con mano i problemi reali ci rendiamo conto di
essere ancora un po' indietro.
Sicuramente un aspetto importante che oggi dobbiamo affrontare è
il problema dell'industria e di conseguenza dell'occupazione.
L'Assessore Lévêque ci dice, a pagina 5, che il numero degli
occupati è tornato a crescere, e io non metto in dubbio quello che
ha scritto nella relazione; però mi chiedo come mai tutti i giorni
sui giornali, come mai parlando con la gente, come mai essendo a
contatto con le varie realtà, questa sensazione è completamente
diversa. Me lo chiedo sinceramente; la mia non vuole essere una
critica, però mi chiedo come mai le persone che incontriamo
quotidianamente sul territorio ci dicono esattamente il contrario,
come mai le persone che vengono nei nostri uffici a chiederci un
posto di lavoro sono sempre di più. E invece in questo bilancio si
dice che gli occupati diminuiscono.
Così come, Assessore Mafrica, avremmo bisogno di alcune risposte
da lei per quanto riguarda l'area Cogne; ne abbiamo parlato più
volte in commissione, tuttavia vorremmo avere anche in questo caso
un orientamento preciso di quello che la Giunta intende fare per
quelli che saranno i nuovi insediamenti. Lei ci deve dire se
andremo di nuovo alla ricerca di grosse imprese, di grossi capitali
che arrivano di nuovo in Valle d'Aosta e ci faranno sognare il
posto di lavoro per 2-300 persone, ci faranno tirare fuori dei
soldi, e naturalmente dopo qualche anno di permanenza in Valle
d'Aosta se ne ritorneranno da dove sono venuti; o se invece
l'orientamento sarà diverso, sarà cioè quello di andare verso la
piccola e media impresa, verso un discorso artigianale, verso un
discorso che sicuramente per quello che è il nostro punto di vista
può dare maggiori garanzie, e può soprattutto, secondo noi,
coinvolgere anche i Valdostani. Se invece andremo a fare le scelte
che sono state fatte nel passato, sicuramente questo non
avverrà.
Due aspetti ancora. Il primo riguarda il piano regionale del
commercio, ne abbiamo parlato alcuni Consigli fa, avevo fatto
un'interpellanza per quello che era il problema relativo a Mega e a
Covim, anche su questo abbiamo bisogno di una risposta precisa
dell'Assessore, e cioè se, a differenza di quello che è il piano
energetico che ogni anno diciamo sarà pronto l'anno prossimo,
effettivamente questa Giunta intende portare avanti il piano
regionale del commercio nel 1997, soprattutto garantendo quella che
è la situazione drammatica del piccolo commercio. Il piccolo
commercio sta vivendo una situazione a dir poco drammatica ed ha
bisogno di risposte concrete anche da questo Consiglio.
Mi vorrei soffermare ancora su alcuni aspetti. Il primo riguarda
l'investimento che si intende fare per la famosa metropolitana
leggera. Sta diventando effettivamente sempre più pesante perché
per quello che ci ha detto l'Assessore in commissione si sta
parlando di 70 miliardi, sicuramente questi non basteranno,
arriveremo a 100 miliardi e oltre, quindi chiedo se l'Assessore
ritiene che questa sia la strada giusta, il binario giusto, se un
investimento di questo genere è adatto alla realtà della Valdigne,
è adatto alla nostra situazione, se su un progetto di questo genere
un conto economico è stato fatto per quelli che potranno essere gli
utenti e se questo conto economico dà dei risultati positivi.
Noi obiettivamente abbiamo dei grossi dubbi, Assessore, glielo
abbiamo già detto in commissione, lo ribadiamo oggi.
Un progetto che ci sta a cuore e dove abbiamo visto alcuni
progressi è relativo all'Aeroporto; è un progetto globale che deve
andare avanti al più presto, se vogliamo che questa regione
effettivamente dia delle risposte turistiche. Però anche qui credo
che non si possa aspettare, dobbiamo al più presto portare avanti
quelle tappe che ci sono state illustrate, e oggi chiediamo a che
punto siamo, quali sono i tempi e quando andremo a chiudere questa
situazione, quando cioè potremo finalmente dire di avere un
aeroporto funzionante a tutti gli effetti.
Volevo poi soffermarmi sul punto 4 dei grandi progetti
illustrati dall'Assessore: riconversione della zona Cogne e della
zona Autoporto. Della Cogne ho parlato, per l'Autoporto vorrei
sapere a che punto siamo; abbiamo parlato più volte di questo
problema alcuni anni or sono, ne abbiamo riparlato in occasione di
un'interpellanza ma soffermandoci su un aspetto, vorremmo sapere
come la Giunta si è mossa fino ad oggi, quali sono i potenziali
clienti che andranno ad insediarsi in quell'area, per capire come
si muove la Giunta e soprattutto per capire se siamo in grado di
dare delle risposte concrete ad esigenze inerenti ad un progetto di
oltre 160 miliardi.
Sul Forte di Bard ci siamo soffermati più volte, abbiamo avuto
modo dal nostro punto di vista di criticare quella che era
un'impostazione sbagliata di quanto si andava ad insediare in
questo forte; avevamo ipotizzato idee diverse, chiaramente la
Giunta è una, la maggioranza è una, noi rispettiamo queste scelte,
tuttavia crediamo che queste risposte non siano le più adeguate ad
una situazione turistica difficile che sta vivendo la Valle
d'Aosta.
Gli appunti che mi ero preso li ho svolti uno ad uno; termino
questo mio primo intervento dicendo che sicuramente non siamo qui
per fare solo critica, crediamo che aspetti positivi ve ne siano,
che alcune risposte siano arrivate, ma che in alcuni aspetti questo
bilancio sia debole.
Questo bilancio - e soprattutto la volontà politica che lo
accompagna - è debole nel settore turistico: non stiamo dando delle
risposte agli operatori turistici in Valle d'Aosta, che vanno
dall'albergatore al ristoratore, al commerciante, ma alle stesse
istituzioni che nella nostra regione fanno turismo. Questa è una
grossa lacuna.
Così come intravediamo delle lacune nell'aspetto industriale, ma
credo che il collega Viérin affronterà più specificatamente questo
tema, e quindi aspettando le risposte dalla Giunta termino questo
primo intervento.
Presidente Ha chiesto la parola il Vicepresidente del Consiglio,
Aloisi.
Aloisi (RV) Inizierò, visto che nella parte finale della seduta
di ieri c'è stata una serie di ringraziamenti da Assessore a
relatore, da relatore a Presidente di commissione, inizierò
ringraziando l'Assessore Lévêque per la puntualità e la dovizia con
cui ha informato il Consiglio regionale su quello che è lo
strumento più importante del Consiglio.
L'Assessore ci ha fatto una relazione molto precisa, ci ha detto
che viviamo un momento di grossa ricchezza finanziaria e che il
bilancio è decisamente corposo, ci ha per certi aspetti anche
invitato a fare un utilizzo molto appropriato di questa ricchezza e
di questa disponibilità finanziaria, anche perché ha adombrato nel
suo intervento alcuni aspetti scuri in merito a quella che potrebbe
essere la realizzazione di Stato federale con riferimento al
federalismo finanziario, che molto probabilmente potrebbe essere
rivisto in prospettiva di minori introiti.
Qualcosa quest'anno si è mosso; ci ha comunicato che il polo
finanziario, che per certi aspetti assume una rilevanza notevole
nella gestione del credito, sta avendo una sua attuazione. Proprio
nella creazione del polo finanziario si evince che è iniziata
quella politica di dismissioni che ci sta portando ad avere un ente
Regione decisamente più leggero. In quest'ottica di creazione di
polo finanziario e quindi di iniziativa di una serie di dismissioni
di partecipazione regionale qualche primo dubbio mi è sorto; è vero
che noi cerchiamo di alleggerire la Regione, è vero che cerchiamo
di deregionalizzare sempre più l'economia, ma d'altra parte in
alcuni settori i segnali sono completamente diversi. Mi riferisco
in modo particolare a quella situazione che si sta paradossalmente
generando, nel settore degli impianti a cui tutti stiamo
assistendo. Leggendo quanto viene affermato in un articolo apparso
su un settimanale, mi preoccupa il fatto che là dove la Regione
dismette, entra in campo l'ente locale per garantire le iniziative
a sostegno dei privati, qui cominciamo a non esserci, questo è un
campo che dobbiamo iniziare a rendere decisamente più chiaro, anche
perché altrimenti si genererebbero tutta una serie di aspettative
in prospettiva pericolose.
Se qualche ente locale vuole entrare nella gestione di quelli
che sono gli impianti, allora comincia ad entrare nella
partecipazione azionaria, che è già di proprietà
dell'Amministrazione regionale, e non a sostegno di cordate che poi
ci metterebbero nelle condizioni di chiedere di ripianare una
situazione di eventuali debiti che si andrebbero a creare. Allora
su questo dobbiamo essere chiari: là dove la Regione decide di
uscire, non ci può essere l'ente locale che entra, anche perché
questo poi diventa una di quelle tendenze pericolose e nel contempo
la dimostrazione che siamo in un'assenza quasi completa di
imprenditoria.
Siamo in assenza di imprenditori, allora o l'imprenditore
rischia perché c'è la Regione, oppure si sente autorizzato ad
intervenire perché c'è l'ente locale, e questo cozza decisamente
con la politica fin qui seguita.
Perché questo tipo di ragionamento? Perché o si riesce a creare
questa classe imprenditoriale, che per certi aspetti si muove in
modo autonomo e deciso, oppure tutto il bel discorso della Regione
leggera, della deregionalizzazione, della privatizzazione
dell'economia, diventa un libro dei sogni, o peggio un'ubriacatura
dalla quale ci svegliamo in pessimo modo tra non molto.
Questo significa anche che la potenziale ricchezza finanziaria
di cui dispone l'Amministrazione non ha una correlativa rispondenza
per quanto riguarda l'assetto economico nei diversi settori
portanti dell'economia. Fino adesso si è faticosamente mantenuto
l'equilibrio fra il terziario, il settore industriale e il settore
commerciale; questo equilibrio comincia ad avere qualche scossone,
questo equilibrio si mantiene faticosamente, anche perché la crisi
occupazionale - diceva bene prima Collé - sta arrivando ad un
livello di guardia. Se andiamo a sentire qual è la tendenza, ci
troviamo di fronte ad un pessimismo continuo. La bassa Valle che è
stata oggetto di forti investimenti, di forti attenzioni, oggi si
trova in una situazione paradossale.
Esplode in modo particolare nella città di Aosta uno dei settori
che fino ad ieri non ci aveva dato alcuna preoccupazione, quello
del commercio; oggi quel settore necessita di una particolare
attenzione, uguale a quella che abbiamo dedicata al settore
industriale, ed a quello agricolo altrimenti lì forse ci saranno
meno scioperi, lì forse ci saranno meno lamentele, ma lì con
certezza si stanno perdendo posti occupazionali che sostenevano
l'economia di una famiglia.
Quindi deregionalizzazione, ma ricerca della valorizzazione
delle risorse locali; non possiamo sempre trincerarci dietro il
ragionamento che c'è una crisi globale, dalla quale neanche la
Valle d'Aosta può essere esente. Questo è vero, però è altrettanto
vero che abbiamo delle risorse da valorizzare al meglio, da
stimolare attraverso l'incentivo di maggiori capitali di rischio,
da sostenere in quello che è tutto un ragionamento di supporto.
Finora è stato fatto, forse dobbiamo farlo di più e meglio.
Non parlerò più di tanto del piano energetico regionale, che
dovrebbe assorbire in modo particolare tutta la situazione di crisi
in cui sta versando il settore industriale e per certi aspetti
anche quello commerciale. Non ne parlerò, perché l'Assessore
Mafrica mi risponderà che andremo a discuterne nell'agosto del '97.
Però chiederò all'Assessore Mafrica se, in attesa che arrivi
l'agosto del '97, quando potremo discutere il piano energetico
regionale, si è attivato perché si arrivi in tempi accettabili a
quello che è un ragionamento da fare con l'ENEL. Ricordo che l'ENEL
è un ente privato, meno soggetto alle pressioni politiche o a
quelle che potevano essere azioni di natura politica. La
trasformazione dell'ente è sotto gli occhi di tutti e molto
probabilmente si muoverà più in una logica di mercato che in una
logica di esigenza politica, quindi di soddisfacimento di richieste
fatte da enti territoriali a salvaguardia di quelle che possono
essere una serie di risorse da valorizzare al meglio.
E' allora in quest'ottica l'inizio di una trattativa, che poi ci
veda tempisticamente presenti quando, in questo ipotetico agosto
'98, il Consiglio regionale dovrà discutere di questo piano
energetico.
Mi accingo a concludere. Di aspetti positivi ce ne sono
senz'altro, non starò io a tessere le lodi, però attenzione perché
abbiamo grosse nubi all'orizzonte, attenzione perché abbiamo in
prospettiva incertezze di risorse finanziarie, attenzione perché
molto probabilmente i comparti che tradizionalmente hanno dato
stabilità entrano in una fase di fibrillazione; attenzione, perché
poi difficilmente potremmo riuscire a rientrare in una corsia di
normalizzazione per quelli che possono essere tutta una serie di
conflitti anche di natura sociale. Attenzione, perché altrimenti
riusciremmo a fare un pessimo servizio non solo a noi stessi - il
che potrebbe essere anche superfluo - ma a tutta la
collettività!
Presidente Ha chiesto la parola il Consigliere Lanièce.
Lanièce (GA) La discussione del bilancio di previsione per
l'anno finanziario '97 e per il triennio '97-'99, oltre a
rappresentare un momento importante dal punto di vista politico, in
quanto con esso vengono evidenziati gli indirizzi programmatici e
le scelte operate a tal fine dalla maggioranza che sostiene
l'attuale Governo regionale, rappresenta anche l'occasione forse
unica per la collettività valdostana di verificare la capacità del
Governo regionale e della sua maggioranza di amministrare al meglio
le risorse pubbliche, la cui corretta gestione deve essere
finalizzata al soddisfacimento dei bisogni dei cittadini
valdostani, attraverso un'azione di governo rivolta al
miglioramento della qualità della vita sia dal punto di vista
sociale che economico.
Compito di un consigliere di minoranza è senz'altro quello di
controllare, di pungolare l'azione governativa, evidenziando gli
aspetti negativi o da migliorare, senza però esimersi dal
sottolineare eventuali aspetti positivi. Fra questi ultimi, ad onor
del vero, occorre sottolineare l'evidente ed importante azione di
semplificazione del documento contabile portata avanti
dall'Assessore Lévêque attraverso una diversa impostazione
metodologica, basata essenzialmente sulla predisposizione accanto
al bilancio di previsione del bilancio di gestione.
Altro aspetto positivo desunto dalla relazione è la
preoccupazione, espressa dall'Assessore, sulle conseguenze
dell'impatto dovuto all'introduzione dell'IREP e sulla necessità di
raggiungere e consolidare un sistema economico che sia in grado, in
un'ottica federalista, di poter camminare con le proprie gambe,
senza aver bisogno della stampella statale.
Se quindi reputo giusto sottolineare ed apprezzare la volontà di
aver voluto migliorare la forma e la metodologia del documento
previsionale, mi corre comunque l'obbligo di far presente come ad
un'innovazione nella forma non segua, di pari passo, un'innovazione
per quanto concerne la sostanza, cioè il contenuto del bilancio di
previsione.
Il fatto stesso che si dica che si tratta di "un budget sans
choc" dimostra in modo lapalissiano che non c'è nulla di
straordinario che sappia attirare l'attenzione, ma anzi il tutto
rimane in una ottica di un "déjà vu, déjà entendu" e quindi un
bilancio che non si discosta molto da quelli precedenti.
Si continua a parlare di una regione sempre più leggera, che
abbia solamente funzioni di programmazione, di verifica, di
controllo, abbandonando così il ruolo gestionale ed assegnando agli
enti locali - come d'altronde vuole la tanto sospirata ottica
federalista - le dovute competenze e risorse. Purtroppo nella
nostra regione si continua per ora a privilegiare la
regionalizzazione alla privatizzazione.
La Regione continua ad essere il fulcro di tutti gli interessi e
di tutte le azioni imprenditoriali e non, determinando con siffatto
atteggiamento un forte freno allo sviluppo e alla crescita
dell'imprenditoria e della professionalità locale, con evidenti
ripercussioni negative sulla competitività dell'offerta
imprenditoriale e professionale valdostana.
Non è solo creando una dipendenza da "mamma Regione" attraverso
incarichi, consulenze, sussidi, assegnazioni di lavoro, che si può
pensare di elevare tali importanti settori; solo operando scelte di
fondo basate essenzialmente sulla creazione di una forte cultura
imprenditoriale e professionale, dando cioè la possibilità di
apprendere e di applicare ciò che si è appreso, si possono avere
risultati positivi in questi settori, con evidenti positive
ripercussioni sull'economia valdostana.
Da una prima lettura a livello generale del bilancio di
previsione si possono fare alcune osservazioni. Per quanto concerne
le entrate, si nota come sia ancora lontana e lunga la strada da
percorrere per giungere ad un'autonomia finanziaria, anche se devo
ammettere che ci sono stati dei miglioramenti, visto che comunque
l'assegnazione sostitutiva dell'IVA da importazione rappresenta il
26 percento delle entrate, assegnazione che non può stare sullo
stesso piano dei tributi propri e della compartecipazione ai
tributi erariali come esempio di entrate rappresentative di
un'effettiva autonomia finanziaria della nostra regione.
Inoltre occorre far notare come, a differenza di quanto
affermato lo scorso anno, non si sia seguito l'orientamento verso
una progressiva riduzione del mutuo a pareggio, visto che l'anno
scorso nel bilancio triennale era stato preventivato per il 1997
l'accensione di un mutuo per 62 miliardi, mentre nel bilancio di
quest'anno si preventiva sempre per il 1997 l'accensione di un
mutuo pari a 120 miliardi.
Per quanto concerne invece la parte relativa alle spese, occorre
sottolineare come sia ancora forte la presenza delle spese
correnti, che rappresentano un 61,6 percento del totale delle
spese.
Ciò contrasta evidentemente con la volontà più volte espressa da
questo Governo di comprimere il più possibile le spese correnti a
tutto vantaggio delle spese per investimenti, indispensabili per il
raggiungimento di determinati obiettivi.
Anche quest'anno ho sentito parlare di un bilancio a misura
d'uomo, non ho notato però particolari novità economiche e
strutturali, tali da convincermi a credere che finalmente la Valle
d'Aosta abbia posto seriamente le basi di una nuova realtà
veramente a misura dell'uomo del duemila.
Analizzando la voluminosa copia del bilancio di previsione per
il '97, mi sono invece accorto che nulla di sostanziale è cambiato
rispetto alle promesse fatte quest'anno, lo scorso anno e l'anno
prima ancora. Un esempio, l'industria valdostana: si continua a
privilegiare l'intesa, per la verità alquanto poco fruttuosa, con
le grandi aziende, che spesso grandi lo sono solo fra virgolette.
Il caso della Conner è illuminante, così come i rapporti con
l'Olivetti non mi sembra abbiano dato i frutti sperati.
Quello che voglio dire è che mi sembra inutile tentare di
incrementare la presenza delle grandi potenze economiche in Valle,
senza prima aver sviluppato la cultura imprenditoriale, fattore di
primaria importanza nella crescita economica di una nazione, ma
anche di una regione. In Valle manca questo tipo di cultura e
neppure viene favorita.
Il tasso di giovani disoccupati in Italia è altissimo, quasi il
10 percento in più rispetto alla media europea; solo la Spagna
soffre di una crisi occupazionale maggiore. Anche in Valle i
giovani incontrano sempre più difficoltà a trovare lavoro. Dal
binomio Casinò-Regione non si esce e i tentativi di formazione
professionale messi in atto dal Centro sviluppo e dall'Agenzia del
lavoro sono serviti al massimo a rimpinguare le casse di qualche
società e di qualche consulente. Ma quanti posti di lavoro hanno
prodotto? Quanti giovani possono dire di aver sviluppato una
mentalità imprenditoriale o soltanto di aver trovato lavoro grazie
alla formazione che viene fatta in Valle?
Da noi manca una strategia di fondo efficace, siamo ancora in
attesa del famoso piano energetico, di cui hanno parlato altri
colleghi, della Zona franca, della tanto sospirata Camera di
commercio. Inoltre, appare sempre più evidente che la Finaosta è
diventata, in modo particolare per le scelte operate
dall'Assessorato all'industria, il vero centro direzionale e
decisionale, svolgendo così un ruolo politico che non le
compete.
Mi sembra che l'Assessore prediliga maggiormente la creazione e
il sostentamento di gruppi di studio piuttosto che incentivare la
cultura industriale, con l'aggravamento che a fronte di tanti
gruppi e centri costituiti, i risultati sono molto al di sotto
delle aspettative.
Quanto all'offerta turistica, è sotto gli occhi di tutti che
sono le bellezze naturali della nostra regione a far accorrere i
visitatori da tutto il mondo, non certo una promozione turistica
adeguata, che fino ad oggi non è mai stata fatta, e nemmeno la
creatività dei nostri esperti in materia. Sembra quasi che si abbia
paura a valorizzare le risorse della Valle d'Aosta, o che si tema
di creare nuovi stimoli allo sviluppo dell'industria turistica
valdostana. Non possiamo continuare a credere che i visitatori
della nostra regione si accontenteranno per sempre delle nostre
vette e della nostra gastronomia; oggi il turista vuole qualcosa di
più di quello che vede, ed altre realtà più previdenti della nostra
si stanno già da tempo preoccupando di offrirglielo. Un esempio su
tutti il Trentino, regione che presenta caratteristiche ambientali
simili alla Valle d'Aosta, e dove da tempo viene incrementata in
ogni modo la qualità dell'offerta turistica, esperienza che -
esaminando il bilancio - non mi pare venga più di tanto favorita,
con lo stesso entusiasmo, in Valle d'Aosta.
Anche l'ultimo disegno di legge in materia di offerta turistica
è stato ampiamente criticato, anzi bocciato dalle nuove APT
valdostane, dalle pro-loco, dagli albergatori, dalla maggioranza
dei sindaci della Valle, quelli dei comuni più interessati al
turismo.
E poi vorrei anche sapere come mai l'Assessore Agnesod ha
affermato di aver deciso di assegnare la promozione pubblicitaria
della Valle solo sui giornali; l'Assessore ha dimenticato mi pare
le televisioni e le radio, veicoli di comunicazione che
raggiungono, ancor prima e meglio della carta stampata, la mente e
il cuore dell'utenza.
In materia di sanità mi sono stupito nel vedere che il bilancio
non prevede, neppure nei fondi globali, nessuna spesa finalizzata
alla possibilità di realizzare un nuovo ospedale in Valle. Questo
significa di per sé che la scelta in merito è già stata fatta,
senza aver tenuto in considerazione le pressanti richieste
dell'utenza valdostana, che accoglierebbe senz'altro con favore la
nascita di una nuova struttura sanitaria adeguata a molte gravi
improrogabili esigenze.
Non vorrei inoltre che ci fossimo di nuovo dimenticati delle
istanze dei malati di tumore, i quali sono tutt'oggi costretti a
recarsi fuori Valle per avere delle cure adeguate. E non scordiamo
neppure la richiesta di un apparato pubblico radiologico migliore
di quello attuale, che sia in grado di soddisfare tutti i settori
di utenza.
Eppure, a mio avviso, ripeto, la scelta di lasciare tutto com'è
è già stata fatta.
Per quanto riguarda le azioni sulla salvaguardia dell'ambiente e
gli interventi sul territorio, devo purtroppo dire che la mia
opinione in merito all'operato dell'Assessore all'ambiente non è
delle migliori. Voglio dire che finora non mi sembra che siano
stati fatti in materia dei grandi interventi, che siano state
apportate migliorie sensibili alla qualità della vita nel nostro
territorio, anzi, quando vi è stata la possibilità di predisporre
uno strumento per poter migliorare l'utilizzo del nostro
territorio, questo strumento, il piano territoriale paesistico, è
stato invece impostato come un piano calato dall'alto, pieno di
vincoli e di disposizioni cogenti, così poco confacenti ad un
territorio limitato e non omogeneo come il nostro, tanto che già
dal suo nascere ha visto svilupparsi attorno a sé critiche e
contraddizioni, anche in seno alle forze politiche di questa
maggioranza, che lo ha predisposto.
Noto invece che l'Assessorato all'ambiente si è dato da fare con
le piccole cooperative e ditte, consulenti professionisti, tutti
incaricati di microinterventi, piccoli recuperi ambientali,
ricerche e studi, dei quali mi sfugge sinceramente l'utilità
pratica.
E' vero che tante piccole cose sono state fatte, ma dove sono
finiti i piani di interventi nel settore trasporti? Quale risultato
hanno ottenuto le grandi progettazioni di recupero ambientale del
territorio alpino? Qual è il futuro delle aree protette e delle
riserve naturali valdostane? La tendenza a crearne sempre di nuove
con il conseguente aumento di vincoli territoriali e ambientali mi
fa venire in mente il rischio di fare di tutta la Valle un grande
parco-parcheggio, abitato dai Valdostani - razza rara! - e quindi
da proteggere con vincoli e decreti, onde evitarne
l'estinzione.
Invece io credo che la Valle d'Aosta, definita da più parti
"Carrefour d'Europe", sia un'importante regione di un'Italia che si
appresta ad entrare in Europa non come riserva naturale, ma come
luogo di coniugazione della valenza territoriale con le opzioni
turistiche, economiche e sociali del nuovo prossimo millennio.
Quindi io credo in una regione aperta allo sviluppo economico,
in grado di porsi come punto di incontro di molteplici realtà
federaliste autonome e autosufficienti, e non solamente un
territorio adibito a parco naturale, dove la conservazione del
patrimonio ambientale non riesce ad essere al passo con la
storia.
Dalla lettura del bilancio 1997 non sono riuscito ad intravedere
uno sviluppo positivo dei grandi progetti dei quali l'Assessorato
ci ha fino ad oggi solo parlato. Nonostante le leggine disposte
dall'ambiente, nonostante le misure adottate per il miglioramento
della qualità della vita, Aosta - tanto per citare il comune più
metropolitano della Valle - resta agli ultimi posti della
classifica nazionale delle città più pulite, incredibile, ma
assolutamente vero nella realtà. Non vorrei a questo punto dover
ammettere che tutti gli incarichi elargiti sino ad oggi
dall'ambiente e dai trasporti siano stati decisi e assegnati solo
ed esclusivamente in funzione del mantenimento di buoni rapporti a
fini elettorali. Sarebbe una triste realtà di cui rammaricarsi!
Nell'ambito dell'Assessorato all'agricoltura occorre puntare
alla creazione di un marchio unico di tutela per tutti i prodotti
valdostani, ad una più oculata gestione delle risorse finalizzate a
specifici interventi, alla soluzione dell'annoso problema della
regionalizzazione delle quote latte, oltre ad un'azione rivolta ad
ottenere il riconoscimento a livello nazionale della produttività
valdostana, ovvero la tutela pubblica e legislativa delle zone
agricole di montagna, differenziandole dalle zone disagiate. Per
quanto concerne il prodotto "Fontina", maggior privilegio della
qualità a scapito della quantità e previsione di un adeguato
intervento regionale sostitutivo del contributo per la
marchiatura.
Nell'ambito del settore dei Lavori pubblici occorre dare
maggiore e continua attenzione al problema abitativo, così
importante, mentre nell'ambito della Pubblica istruzione sarebbe
opportuno porre in essere azioni rivolte a creare un forte
collegamento fra aspetto formativo e aspetto lavorativo, tra il
mondo della scuola e quello del lavoro, in modo da utilizzare al
meglio la preparazione culturale dei giovani valdostani, creando
loro nello stesso tempo interessanti e sempre ben accette - visti i
tempi che corrono - opportunità lavorative.
Per quanto concerne i fondi globali, che rappresentano i
cosiddetti "sogni nel cassetto", cioè gli interventi che dovrebbero
qualificare l'operato della maggioranza, mi corre l'obbligo di far
notare che non solo non ci sono interventi di un certo spessore, ma
anche che le somme stanziate sono inferiori a quelle dell'anno
scorso: diminuiscono le somme di pari passo con le idee e gli
interventi.
Per concludere, non mi pare di intravedere in questo bilancio
grosse novità sostanziali per l'economia valdostana. All'auspicata
e più volte ripetuta centralità dell'uomo si contrappone ed emerge
fortemente la centralità del Palazzo regionale e del suo Governo,
alla tanto acclamata leggerezza della Regione si contrappone la
continua ed ascendente presenza di spese per il funzionamento della
"macchina regionale", che ne appesantiscono il procedere verso il
duemila. In forza di tali argomentazioni e tenuto conto che si
tratta di un giudizio politico, il mio voto non potrà che essere
contrario.
Si dà atto che, dalle ore 10,31, presiede il Vicepresidente
Aloisi.
Presidente Ha chiesto la parola il Consigliere Borre.
Borre (UV) Nous nous trouvons face à un budget auquel nous
devons dédier une attention tout à fait particulière. Il s'agit en
effet de l'avant-dernier acte de planification financière qui
résume les ambitions de cette majorité et de son Gouvernement. Nous
avons donc l'exigence de faire en même temps un bilan du travail
accompli jusqu'à présent.
Nous constatons que ce Gouvernement a rempli correctement le
mandat qu'il a reçu et qu'il a répondu ponctuellement aux accords
établis par la majorité qui l'a exprimé.
Nous examinerons par la suite le document et nous aurons ainsi
l'occasion de nous pencher sur les aspects spécifiques de chaque
assessorat. Cela ne doit pas pourtant nous faire oublier l'objectif
principal du budget: établir une politique économique et sociale à
la hauteur des ressources territoriales et humaines de notre région
pour une gestion véritablement autonome dans la perspective d'une
souveraineté dans le cadre d'une réforme fédéraliste.
L'image imprimée sur l'en-tête du document représente vraiment
la centralité de l'homme dans notre société; c'est là que notre
attention doit se concentrer: une politique régionale à la mesure
de notre réalité, qui accompagne la croissance, la prise de
conscience d'un peuple à travers la culture et la tradition, ainsi
qu'avec un développement planifié et équilibré par chaque
secteur.
Les instances territoriales ont été bien prises en compte et ont
fait l'objet d'un dialogue intense avec les syndics des différentes
collectivités; à nous d'en tirer les conclusions.
Mais l'évaluation des stratégies qui inspirent notre action doit
nous faire réfléchir; nous savons bien que sur certains thèmes, qui
ne s'inscrivent pas directement dans l'accord de majorité, des
mésententes peuvent surgir. Malgré tout, jusqu'à présent la
cogestion a été suffisante et nous avons pu franchir de nombreux
obstacles.
Pour revenir au budget et aux adresses pour les trois années,
nous pouvons dire que les choix sont techniquement valables et
formulés de façon rationnelle et compréhensibles.
L'anticipation du vote sur le budget est appréciable. Je tiens à
rappeler ici quelques aspects sur lesquels la majorité et la Junte
ont bien répondu: la reconversion de la surface Cogne, la
reconversion de l'Autoport, la récupération du Fort et du Bourg de
Bard, la restructuration de l'ancien Brambilla, l'Aéroport régional
Corrado Gex, la Compagnie Valdôtaine des Eaux, Val d'Aosta Cablata,
le réseau civique du service télématique, les parcours culturels,
la réforme des éléments et des structures du secteur public local,
la réorganisation de l'Administration régionale, la simplification
même dans le budget, la définition des règles et la planification
des interventions, l'agriculture et le territoire, la formation des
cadres, l'Espace Mont-Blanc, le système géographique informatisé,
le circuit touristique transfrontalier et la collaboration entre
les parts, et d'autres encore qui sont dans le document que vous
avez sur la table.
Je sens maintenant l'urgence de faire cette considération. Un
accord sur des thèmes ainsi vastes, quand même limités, afin de ne
pas franchir les différents procédés de concevoir la politique,
peut-il être positif pour la vie de notre région autonome?
Nous avons des façons différentes de concevoir la spécificité de
notre culture et de notre histoire, le territoire est perçu de
façon différente, la politique sanitaire fait l'objet de visions
contrastantes; est-ce que nous risquons peut-être d'être usés par
des médiations continuelles? Je veux faire sortir de l'ombre
certains arguments que nous devons régler rapidement.
Je propose de nouveau l'exigence de créer une structure qui,
grâce à la participation des travailleurs, opérateurs du tourisme,
artisans, agriculteurs et cetera, à l'intérieur des institutions et
des organismes socio-économiques, puisse permettre la relance des
différents secteurs de la production et des services. Le projet
d'une structure pour la formation permanente dans le domaine de
l'artisanat et de l'industrie est intéressante; elle est cependant
trop loin de la réalité des catégories concernées. Nous devons
éviter de multiplier les grandes structures, en réalisant un seul
référant pour la gestion et la formation, pour adhérer aux
tendances du marché, du tourisme, du commerce, du travail et du
développement régional.
L'école: un enseignement véritablement bilingue, une
connaissance concrète de notre milieu, de la civilisation
valdôtaine et une véritable ouverture à l'Europe s'impose.
Formation: le problème des hommes est primordial, former des
hommes qui pensent et qui agissent est donc le premier devoir de
tous ceux qui se préoccupent de l'avenir du Pays. L'homme doit être
au centre de la politique de développement, nous devons être
prudents face aux grandes sociétés et dans la protection du
territoire, notre véritable richesse.
Fidélité aux principes: l'homme au centre, nous devons être
attentifs à la dimension. La Vallée d'Aoste est un microcosme et
nous devons veiller à sa protection.
Industrie: nous devons bien évaluer nos besoins et former les
entrepreneurs pour y faire face. Toute la politique en matière
d'artisanat et de petit commerce doit être revue, car elle est
fondamentale pour notre économie.
Tourisme: nous avons besoin d'utiliser au mieux nos ressources,
en les utilisant avec beaucoup de respect envers notre "petite
patrie"; un tourisme trop massif et une exploitation trop lourde du
territoire risquent de bouleverser notre identité.
Agriculture: notre attention doit s'adresser aux techniques
agricoles compatibles avec l'environnement, en veillant à la
qualité des produits et à une exploitation correcte du sol
disponible.
Santé: nous devons rationaliser les services, renforcer la
spécialisation et réaliser des économies afin de rendre un meilleur
service. Le plan est à l'examen des commissions et j'espère qu'il
ne sera pas affaibli par les tensions politiques qui se sont
annoncées.
Décentralisation: elle est en marche et nous devons procéder
rapidement. Nous devons poursuivre dans la direction indiquée par
les principes fédéralistes tels que la subsidiarité, la certitude
des ressources et le rééquilibrage des recettes. La réforme de
l'Administration régionale est fondamentale, la loi n° 45/95 est un
excellent point de départ; je ne voudrais pas que dans ce domaine
une fois de plus la médiation refroidisse l'effet des principes qui
ont été énoncés.
Nous ne devons plus avoir des fiefs, des réserves privées, des
structures doubles, qui nous font gaspiller de l'argent; des
exemples sont l'eau et l'énergie où 4 assessorats gardent des
compétences.
Mentre noi discutiamo il bilancio regionale, il Governo romano
di Romano Prodi sta avviandosi all'approvazione della finanziaria.
Ritengo quindi in quest'occasione in cui parliamo della finanziaria
regionale fare un cenno anche alla finanziaria dello Stato, di
recente varata dalla Camera ed ora all'esame del Senato, segnalando
innanzitutto il nostro apprezzamento per l'approccio al problema
proposto anche questa volta dai nostri Parlamentari, che hanno
incontrato la Giunta regionale e i Capigruppo del Consiglio e anche
i rappresentanti delle categorie economiche e sociali.
E' un metodo di confronto democratico che apprezziamo molto,
così come è risultata estremamente importante l'azione regionale
degli scorsi anni, poiché con le norme di attuazione in materia di
ordinamento finanziario abbiamo messo al riparto il riparto fiscale
da qualunque cattiva sorpresa.
Gli emendamenti presentati dal Deputato valdostano alla Camera e
che ora fanno parte dei provvedimenti della finanziaria sono
risultati molto importanti. Vorrei ricordarne alcuni, iniziando da
quelli che rafforzano il ruolo legislativo del nostro Consiglio in
materia sanitaria, di ordinamento scolastico e di controllo sulle
invalidità civili.
Importantissima è poi la norma di salvaguardia in materia di
immobili dello Stato per un loro trasferimento al demanio
regionale, così come è apprezzabile l'esclusione dei comuni della
Valle al di sotto dei 5000 abitanti dal sistema della tesoreria
unica.
Molto rilevanti le norme in materia di ruralità e per la tassa
di successione in zone di montagna.
Giusta la soppressione dell'imposta di soggiorno prevista
all'inizio della finanziaria, così come la tutela del settore dei
trasporti, comprese le autolinee e i trasporti a fune, dai rischi
di inasprimenti fiscali.
Interessanti la revisione del sistema pensionistico per gli
autonomi contro eccessive penalizzazioni e lo sblocco delle
assunzioni per i dipendenti, compresi i guardaparco del Gran
Paradiso.
Così come la norma sulle quote latte contenute nella
finanziaria, che tutela la montagna, come più volte richiesto al
Governo dai nostri Parlamentari.
Infine vorrei segnalare l'emendamento che ha sbloccato alcuni
fondi per le trasmissioni radio-tivù delle minoranze linguistiche,
accompagnato da un ordine del giorno accolto dal Governo che
prevede lo sblocco delle apposite convenzioni entro il gennaio '97
senza tagli nelle trasmissioni. Concludo con l'ordine del giorno
della Camera che invita l'INAIL, tramite il Governo, ad evitare la
revisione per gli invalidi del lavoro con oltre 70 anni ed in Valle
sono interessate migliaia di persone.
Esprimo dunque il mio vivo apprezzamento per il lavoro svolto
dal Deputato Caveri e sono certo che anche il Senatore Dondeynaz
lavorerà con impegno al Senato per ulteriori miglioramenti.
En conclusion, je veux rappeler un argument qui m'est cher,
l'énergie: ce cheval de bataille de toutes nos campagnes
électorales, l'or blanc de la Vallée d'Aoste, risque de devenir un
cheval de Troie. La privatisation en cours risque d'endommager les
petits producteurs. Le grand lobby de l'ENEL ne sera pas démembré
au bénéfice du marché et d'une politique de concurrence loyale au
profit des consommateurs; elle sera seulement ouverte aux grandes
entreprises qui renforceront la politique de monopole. Notre statut
est clair à ce sujet aux articles 5 et 7. Nous devons préparer
rapidement une loi régionale en fonction d'une politique valdôtaine
d'exploitation des eaux pour pouvoir acheter à un prix équitable
toutes les structures dont l'ENEL est propriétaire au Val
d'Aoste.
C'est à nous de nous démontrer de vrais Valdôtains, conservant
le caractère d'un peuple, nous formons un peuple ayant un caractère
à part, nous habitons une région ayant des caractères bien
distincts, nous protestons que l'on nous prive de tout ce qui a
fait notre grandeur d'autres fois.
Mais à quoi bon ces plaintes et ces constatations? Nous devons
pousser la volonté à agir et le coeur à espérer, l'intelligence à
établir les moyens de renaissance et de vie. A quoi bon protester
et pleurer si ensuite nous restons là avec nos divergences
d'opinions et nos antipathies personnelles, si nous ne sommes pas
capables de dire ce que nous devons faire et puis de nous unir
étroitement pour la défense sacrée de nos gens.
Ho concluso la mia relazione con questa frase estrapolata dal
libro di Emile Chanoux, perché la mia relazione non venga
interpretata come una critica, anche se parziale, all'operato della
Giunta; la mia relazione vuole essere invece un'autocritica per
quello che dovrebbe essere il lavoro che noi consiglieri dovremmo
produrre e quindi proporre alla Giunta, perché tutto quello che è
stato detto nella relazione venga attuato.
Presidente Ha chiesto la parola il Consigliere Linty.
Linty (LNPIAP) A più riprese abbiamo discusso in quest'aula
sull'attendibilità del documento di programmazione contabile della
Giunta regionale. In esso troviamo diversi indirizzi di intervento
in tutti i settori dell'Amministrazione regionale. Non posso far
altro che confermare la grande inattendibilità del bilancio di
previsione per l'esercizio '97, almeno comparando i dati in esso
presenti alla voce assestato 1996 e la competenza iscritta nel
bilancio per l'anno 1996.
Infatti, a fronte di una previsione di spesa di 1784 miliardi
escluse le contabilità speciali, approvata con il bilancio per
l'esercizio in corso, ci troviamo oggi con un assestato sullo
stesso esercizio di 1995 miliardi. La differenza di 211 miliardi
incide sulle previsioni di spesa per il 12 percento, ed è lì a
dimostrare quanto sia alta la tolleranza fra i dati previsionali e
il successivo assestamento.
Il delta in questione viene generato da cause interne ed esterne
all'Amministrazione regionale. Non è mio compito occuparmi delle
cosiddette "cause esterne", poiché esse sono da imputare
direttamente alla burocrazia statale e governativa. Preferisco
soffermarmi sulle cause interne, ovvero quelle dipendenti dalla
capacità di programmazione della Regione.
Questa differenza in sede di previsione si ripete di esercizio
in esercizio e dimostra quindi una capacità limitata
dell'Amministrazione regionale di iscrivere nel bilancio cifre
attendibili. La somma in questione, infatti, non è irrisoria,
parliamo di oltre 200 miliardi. Ma la lungimiranza a volte
eccessiva emerge dalla relazione sentita un anno fa in quest'aula
da parte dell'Assessore, e non senza poche sorprese.
In quel documento - che come quest'anno abbiamo l'onore di poter
leggere per la prima volta solo il giorno della discussione della
legge finanziaria - si leggeva infatti che il bilancio di allora
era impostato sul rigore nell'esaminare e nel formulare le
previsioni relative al quadro economico di riferimento, rigore
nelle previsioni relative alle entrate e alle spese. Se di rigore
si fosse trattato, forse la previsione sarebbe stata un po' più
azzeccata. Vi era poi l'enunciazione di intenzioni e programmi
degna del migliore libro dei sogni. Si programmava infatti: il
progetto di rilancio del polo bancario regionale, la revisione del
sistema di gestione e controllo delle partecipazioni regionali, la
regionalizzazione dei servizi antincendio, la riprogettazione
urbanistica dell'area Cogne di concerto con il Comune di Aosta, gli
interventi di riqualificazione nel settore lattiero-caseario con
particolare riferimento al nuovo stabilimento della Centrale
Laitière d'Aoste.
Dei dieci obiettivi inquadrati un anno fa, ne sono stati
centrati quattro e mezzo, di quelli appena citati nemmeno uno;
eppure erano nel programma dei lavori previsti per il 1996 e dubito
che si possa concretizzarli nel corso dei 40 giorni che ci separano
dal 1997.
Un'attenzione particolare merita il discorso del riparto
fiscale. Senza timore di ripetermi, credo sia giunto il momento di
comunicare ai Valdostani i dati certi e non sapientemente
manipolati per dimostrare un'autosufficienza finanziaria, che ad
oggi è inesistente. Il titolo primo a pagina 5 della prima parte
recita: "Entrate derivanti da tributi propri della Regione, dal
gettito di tributi erariali o di quote di esso devolute alla
Regione". La quota sostitutiva dell'IVA all'importazione per merci
provenienti da paesi comunitari può rientrare solo nella dizione:
quote del gettito di tributi erariali devolute alla Regione. Sì, ma
chi devolve? Da quali casse escono questi soldi? Dalle casse dello
Stato italiano, sono veri e propri trasferimenti statali blindati,
verso i quali la Regione è disposta ad accollarsi qualche
competenza altrove gestita dallo Stato stesso. Purtroppo però
questa non è autonomia. Autonomia vuol dire poter gestire come
meglio riteniamo i servizi che in altre realtà sono gestiti dallo
Stato centrale. E' perfettamente inutile accollarsi delle funzioni
delegate, se poi siamo obbligati a gestirle secondo i parametri
decisi dai burocrati di turno nelle stanze romane.
Questi 488 miliardi non fanno parte della capacità di generare
reddito di questa regione e potrebbero essere rimpiazzati da scelte
politiche più decise e determinate nel campo della produzione e
distribuzione di energia elettrica, nel campo industriale e con il
rafforzamento del riparto fiscale vero e proprio. E' semplicemente
scandaloso, infatti, come l'ENEL e la Telecom si ostinino ad
emettere le relative fatture fuori dal territorio valdostano; visto
che sono così attaccate alla capitale, che producano l'energia con
l'acqua romana e ci lascino utilizzare ciò che la natura ha dato
alla nostra regione!
Tornando alla quota sostitutiva dell'IVA, vediamo come questa
incida per il 26 percento sulle entrate regionali. Di questi tempi
un bilancio ridotto del 26 percento delle sue capacità di spesa
potrebbe avere effetti devastanti sulla nostra comunità; è quindi
giunto il momento di prevedere azioni concrete e mirate a garantire
un riparto certo ed interno alla nostra economia, che insomma ci
faccia camminare con le nostre gambe.
Non possiamo continuare a contare su risorse statali, non
possiamo accettare supinamente il fatto che i trasferimenti in
questione lo Stato li genera con l'emissione di debito
pubblico.
Parlare di residui in sede previsionale è un po' azzardato,
comunque emerge un aumento di residui passivi iscritti a bilancio
rispetto alle previsioni per l'esercizio in corso per circa 7
miliardi. Il residuo passivo è comunque sintomo di scarsa capacità
di liquidare da parte della Regione, appesantita da una burocrazia
ancora troppo presente.
Gli stessi 7 miliardi li ritroviamo anche in aumento nei residui
attivi, iscritti nella prima parte del bilancio e in attesa di
definizione al 31 dicembre prossimo.
Considerando la difficoltà dei rapporti fra Regione e Ragioneria
centrale dello Stato, sarebbe comunque opportuno prevedere dei
meccanismi di incasso più rapidi e precisi, in grado di consegnare
alla Regione delle certezze contabili anche in termini
temporali.
Più del 61 percento della seconda parte del bilancio di
previsione verrà utilizzato per coprire le spese correnti; è
troppo, non possiamo pensare di intervenire sull'occupazione, sugli
investimenti produttivi, quando il 61 percento delle risorse viene
letteralmente bruciato come se fosse combustibile. E' insindacabile
come parte di questi stanziamenti utilizzati per le spese correnti
di fatto rientri sotto forma di riparto fiscale a diverso titolo.
Dobbiamo comunque evitare un'economia a circuito chiuso, là dove
esiste di fatto una continua partita di giro fra il sole e i suoi
satelliti. Non credo sia il caso di specificare a chi mi riferisco
quando parlo del sole; i satelliti invece possono essere
considerati tutti i dipendenti della pubblica amministrazione o
delle aziende a lei collegate. Chi percepisce direttamente o
indirettamente lo stipendio della Regione, paga le tasse
sull'emolumento, tasse che in parte ritornano alla Regione. Sempre
i satelliti acquistano beni di consumo o immobilizzano il loro
denaro versando le dovute imposte, che in parte tornano alla
Regione. Solo con un'apertura e un'espansione del nostro mercato,
possiamo evitare di assistere impotenti a questo serpente che si
morde la coda e frena inesorabilmente lo sviluppo della Valle
d'Aosta.
Credo che sia a dir poco scandaloso che il massimo ente
economico presente in Valle d'Aosta si pronunci su un documento
così importante com'è il bilancio di previsione con 37 righe
esclusi i cordiali saluti, mi riferisco al CREL. Quando a volte noi
dell'opposizione parliamo di carrozzoni, eccolo qua il carrozzone!
Io non dico criticarlo, posso dire dare consigli, altrimenti cosa
stanno a fare lì? Sono 37 righe, e per di più con un invito al
comma 6, dove si dice: "In conclusione richiamiamo l'attenzione
sulla necessità di vigilare sugli effetti che nuovi sistemi fiscali
potrebbero produrre proprio in riferimento all'attuale sistema
finanziario della nostra regione. Firmato: il Presidente, Guido
Dondeynaz". Ma se non vigila lui, dico io, che è a Roma e fa il
Senatore, dobbiamo vigilare noi? Quindi se a volte ci lasciamo
andare con apprezzamenti vari circa questi enti economici, ieri
abbiamo avuto la prova di non avere proprio tutti i torti.
L'anno scorso ho associato la Regione ad un'automobile di lusso
con il motore di un'utilitaria, dopo un esercizio finanziario
durante il quale ha percorso pochi chilometri, ma in compenso ha
consumato molto carburante. Oggi assistiamo all'aumento degli
optional, all'incremento del peso a pieno carico e alla contestuale
diminuzione della potenza del motore che spinge l'autovettura.
Presidente Ha chiesto la parola il Consigliere Perron.
Perron (UV) Il punto di vista del gruppo è stato affrontato
molto bene dal collega Borre; voglio solo fare alcune
considerazioni di carattere generale, toccando alcuni aspetti che
mi pare importante dal mio punto di vista toccare.
Il momento della discussione del bilancio è senza dubbio un
momento importante, delicato per la vita della nostra regione,
delicato per le forze politiche, delicato ed importante per questa
istituzione, delicato e importante per l'intera regione, per i
cittadini nella loro totalità.
Il bilancio regionale certamente è l'atto più significativo, sia
dal punto di vista amministrativo che dal punto di vista politico,
che annualmente noi approviamo. Il bilancio costituisce veramente -
sia che funzioni a pieno ritmo o che funzioni un po' meno - il
motore della macchina regionale ed è un motore che crediamo, nel
limite delle nostre capacità, di far funzionare e di aver fatto
funzionare a pieni giri.
Un bilancio, questo, che viene presentato quasi a fine
legislatura e quindi permette alle forze politiche, al di là dei
numeri che sono contenuti in questo bilancio, di fare anche una
riflessione su ciò che si è svolto, di fare quindi una valutazione
un po' più ampia, di poter esprimere quindi un giudizio se
l'impegno di legislatura è stato rispettato o meno.
Voglio anche sottolineare che questo bilancio viene presentato
in un momento di profonda incertezza per l'Italia; stiamo vivendo
una fase di recessione, dove la stagione delle riforme non riesce a
prendere corpo e dove ancora una volta è presente più che mai il
problema occupazionale che riguarda tantissimi giovani.
Un primo elemento che mi permetto di sottolineare, positivo, è
senza dubbio quello dei tempi: quest'anno il bilancio viene
presentato con un buon anticipo rispetto agli anni passati. E' un
bilancio che rispetta l'impostazione e le scelte che sono state
fatte negli anni precedenti, è quindi un bilancio che viene fatto
nel segno della continuità, della coerenza e in questo non vedo, a
differenza di altri colleghi, nessun elemento negativo. Credo anzi
che sia un elemento estremamente positivo, del quale non ci si deve
vergognare affatto, sarebbe incoerente - se non paradossale per
certi aspetti - per una maggioranza regionale attuare una linea nel
concepimento del bilancio diversa da quella degli anni precedenti.
Dicevo, è un bilancio coerente con il programma di legislatura che
le forze politiche si sono date e che intendono, per quanto
possibile, cercare di realizzare.
E' chiaro che la relazione al bilancio che discutiamo oggi non è
tutto il bilancio; molto dipenderà anche dalle scelte che verranno
fatte in un futuro, dagli atti amministrativi che verranno
adottati, però voglio sottolineare ancora una volta che i principi,
le indicazioni che sono contenute nel bilancio e le scelte e i
principi che sono contenuti nel programma di maggioranza si
integrano perfettamente fra di loro. Questo mi pare un dato
politico da tenere presente, un dato politico che merita di essere
sottolineato e che, ripeto ancora una volta, sarebbe curioso se
questi due elementi non combaciassero fra di loro.
Qual è la finalità della nostra azione politica? Credo che sia
quella di avere un utilizzo ottimale delle nostre risorse,
possibilmente utilizzando le risorse locali il più possibile,
cercando di realizzare anche uno sviluppo culturale, sociale,
economico che vada avanti ma che sia equilibrato, che sia giusto in
tutti i settori che permettono in questo modo di avere una crescita
nostra, permettono anche di affermare al tempo stesso quella che
deve essere la nostra identità.
Condividiamo, almeno io condivido ed esprimo un giudizio
positivo su quei punti che l'Assessore ha definito i punti forti,
gli elementi principali della politica economica della nostra
regione, le grandi aree di sviluppo che in questa relazione vengono
individuate e che la politica regionale deve continuare a
perseguire.
Condividiamo l'impostazione di questo bilancio, che mi pare di
poter dire essere un bilancio che non promette la luna, essere un
bilancio realistico - in questo mi pare di rilevare un elemento di
serietà - però un bilancio che in qualche modo contiene la promessa
di realizzare quello che crediamo possibile realizzare.
Condivido lo sguardo attento che viene dedicato al territorio,
all'ambiente, la costante attenzione che viene dedicata agli enti
locali, attraverso questo grande processo di decentramento che man
mano prende sempre più corpo, la grande attenzione che dedichiamo e
che dobbiamo continuare a dedicare ai nostri comuni, agli
interventi in campo socio-sanitario, al sistema economico locale.
In questo senso, quindi, la prospettiva di riqualificare l'area di
Saint-Vincent, che rappresenta una delle aree più qualificanti per
la nostra regione, la valorizzazione della Bassa Valle con
l'ambizioso progetto del Forte di Bard, mi sembrano degli elementi
da tenere presenti.
Credo che uno sguardo attento meriti anche quella che possiamo
definire la Media Valle, la zona che va da Aosta a Saint-Vincent; e
a questo punto mi pare sarebbe interessante che questa zona avesse
degli interventi qualificanti. E' una zona che accoglie il turista
quando arriva ad Aosta, quindi è una zona che merita di essere
valorizzata. Penso a questo proposito che una qualificazione
dell'area di Brissogne sarebbe interessante, si tratta di
accogliere il visitatore che esce dall'autostrada e la prima carta
da visita che si trova è questa qui. Assessore, mi permetto di
sottolineare ancora una volta l'importanza della realizzazione di
un campo da golf a 18 buche, in accordo con l'Amministrazione
comunale di Fénis. Chiedo a questo punto non la realizzazione tout
court ma il verificare, una volta per tutte, se ci siano le
condizioni o meno per realizzare quest'opera, che ritengo possa
avere un domani un'importanza fondamentale per il turismo e per
l'economia della nostra regione.
Diamo uno sguardo anche al turismo culturale, quindi una
valorizzazione per quanto possibile, per le competenze che abbiamo
in questo ambito, di quelli che sono i castelli che sono un'enorme
risorsa che forse oggi non viene sufficientemente valorizzata.
Sottolineo anche la necessità di un'ultimazione al più presto di
tutti i lavori dell'autostrada. Questi sono alcuni suggerimenti che
possono essere tenuti presenti.
Credo che questo bilancio contenga quello che un bilancio
pubblico deve avere, ovvero una finalità di tipo redistributivo,
sia interpersonale sia territoriale, l'efficacia di una politica di
stabilizzazione di un ciclo economico che forse ha impedito, di
fronte a delle recessioni più dure come quella che stiamo vivendo,
che la nostra economia subisse dei contraccolpi così duri come
avrebbe potuto avere.
Spero di non sentire - come non abbiamo sentito per adesso - il
ripetersi di certi pregiudizi sul fatto che vi sia un presunto
esubero di risorse da parte della Regione rispetto ai fabbisogni
effettivi; sovente sono dei giudizi che non tengono conto di
fattori specifici e tipici della nostra realtà.
Credo che anche là dove ci sono delle critiche di questo genere
è comunque necessario recepire tali critiche come una
sollecitazione, un incentivo a cercare di fare di più e a fare di
meglio, e ad utilizzare il bilancio regionale come uno strumento di
politica economica, tenuto conto della grande importanza che questo
strumento ha, sull'impatto che esso ha su tutta l'economia
regionale.
E' questo, tenuto conto che nella nostra regione non è possibile
utilizzare la leva monetaria ed è possibile utilizzare la leva
fiscale in misura molto, molto ridotta, lo strumento di maggiore
importanza per il raggiungimento di finalità di politica economica,
è e resterà la capacità di spesa pubblica della nostra regione. E'
dalla capacità della spesa pubblica di creare degli effetti
moltiplicativi sul reddito che dipende il tasso di sviluppo della
nostra economia.
Quindi esprimo un giudizio positivo sull'impostazione del
bilancio, sottolineo che è coerente con l'impostazione degli anni
precedenti e che si intreccia perfettamente con quanto previsto dal
programma di legislatura.
Credo che se l'obiettivo da parte di questo Consiglio regionale,
da parte di questa classe politica, è quello di avere una Valle
d'Aosta migliore per sé e per i suoi cittadini, una Valle d'Aosta
che guarda all'Europa come un elemento di confronto, di crescita e
di stimolo, se l'obiettivo è quello di avere una pubblica
amministrazione più moderna, questo sia un programma ambizioso ma
non utopistico, realizzabile, nella consapevolezza delle nostre
responsabilità e delle nostre possibilità tenendo sempre presente
che al centro di tutto, come ha giustamente affermato l'Assessore
ieri nella sua relazione, vi sono delle grandi scelte di indirizzo,
vi sono delle grandi scelte strategiche, ma al centro di tutto
rimane sempre e comunque l'uomo.
Presidente Ha chiesto la parola il Consigliere Chiarello.
Chiarello (RC) Non mi dilungherò perché già l'anno scorso e gli
altri anni ho detto che questo per me, ma penso per tutti noi, è un
libro dei sogni, perché ci sono tante cose, chi le valuta bene, chi
le valuta male, poi la maggioranza imposta la sua linea politica su
questo bilancio. Però, secondo me, è molto più importante il
consuntivo che si discute a luglio, per capire la capacità di
lavorare di questa maggioranza.
Devo dare atto inizialmente all'Assessore di avere mantenuto
abbastanza le promesse, questo è uno strumento contabile migliorato
rispetto ai primi che abbiamo visto ed è un peccato che si cominci
proprio a farli meglio, perché questa legislatura - come qualcuno
ha già ricordato - volge ormai verso la fine.
Però questo bilancio ha un fardello pesante, il 61 percento se
ne va infatti in spese correnti. Sono d'accordo con Linty quando
dice che è molto pesante la percentuale di spese correnti e che
questa impedisce una parte di sviluppo.
Voglio parlare poco, però sono anch'io d'accordo con il giudizio
espresso da Linty sul CREL, che è l'organismo preposto a dare dei
giudizi e possibilmente ad aiutare i consiglieri ad orientarsi nel
bilancio, e che invece si esprime in sole 36 righe. Quando è stato
formato io ho detto che era un carrozzone e con il passare del
tempo lo dimostra sempre più. Ne abbiamo diversi di carrozzoni da
cancellare e sono spese che potremmo cancellare dal bilancio e
utilizzarle in investimenti.
Diceva Perron che ci sono dei piani importanti, c'è una linea
politica che viene rispecchiata in questo bilancio, e io ho detto
che vorrei vedere poi la capacità di attuazione. Penso a
Saint-Martin de Corléans, all'area megalitica, ne parliamo da tre
anni, forse ne parlavano da cinque prima, probabilmente non è
ancora visitabile. Ci sono 500 milioni per quest'area, non so se si
faranno ancora degli studi per capire come fare.
A me interessano gli interventi di tutti i giorni, a me
interessa l'industria, il piano energetico regionale. Se guardiamo
nelle ultime pagine di questo bilancio, c'è qualche miliardo per
l'utilizzazione degli scarti del bosco, cioè per creare delle
centrali che utilizzano i residui delle segherie; c'è la
privatizzazione della Digrava, che non so a che punto sia fra
l'altro, vi sono voci contrastanti: qualcuno dice che non è stato
ancora sottoscritto l'accordo, però ci sono i finanziamenti a fondo
perduto per chi vuole allacciarsi al metano, mentre prima non
c'erano quando la Regione era in maggioranza nella Digrava. Ci sono
le acque che stiamo sfruttando, stiamo dando delle autorizzazioni
per la captazione di acqua per impianti elettrici. Ecco, questo
piano energetico regionale vorrei capire se non è uno dei punti
qualificanti, Borre; lo hai detto anche te, lo abbiamo detto un
anno fa, lo abbiamo detto tre anni fa, probabilmente era nei
programmi di questa Giunta. Forse nell'82 è stato già detto,
nell'89 si è fatta una delibera con cui si diceva di non
autorizzare la concessione delle acque senza il piano delle acque;
siamo ancora qui a rilasciare delle concessioni provvisorie.
Quello che mi interessa di più è l'Ospedale; vorrei capire
dall'Assessore cosa si vuol fare. Fuori da questa sede si parla di
ospedale nuovo, di ospedale vecchio; ma con questi finanziamenti
non si parla più di ospedale nuovo, Assessore.
Una cosa ci tengo a dire; come ha detto Collé, quando si è
lontani è più facile parlarne, ma quando si vivono certe
situazioni, ci si trova in difficoltà. Abbiamo un ospedale che è in
continua ristrutturazione, ci sono reparti dove ci sono ammalati
gravi e dove vengono ricoverati altri ammalati meno gravi, che
devono sopportare tutta la notte le lamentele degli altri
ricoverati. E' questa la qualità della vita, è questo l'uomo al
centro di questo bilancio? Vorrei che ci fosse più dignità in
questa regione, dignità per quelli che ne hanno bisogno; ci sono i
grandi programmi che poi vengono realizzati in parte, qualcuno ha
enunciato tanti piani che c'erano precedentemente e dei quali se ne
sono realizzati quattro su dieci.
Ma la cosa che più mi interessa è la dignità dei Valdostani e
una delle cose che più mi hanno colpito e mi hanno fatto vergognare
di essere Valdostano, è quando ho visto le cassettine per le
offerte alle famiglie che hanno dei figli o dei parenti che devono
essere curati per malattie gravi. Vorrei che con le cifre di questo
bilancio non si permettessero più queste cose, cioè non fosse più
necessario che le famiglie valdostane perdessero dignità e
chiedessero sui giornali o nei locali pubblici tramite delle
cassette degli aiuti per poter curare i loro figli. Allora sì che
quell'uomo che c'è qui davanti non diventerebbe più nero, ma
sarebbe un uomo con una dignità.
Presidente Ha chiesto la parola il Consigliere Bich.
Bich (RV) La ringrazio, Presidente, di avermi dato la parola.
Non ho nessuna intenzione di discettare su questioni più o meno
ridanciane come si fa sempre, cioè si recita un po' la commedia, si
va sul palcoscenico, questo è il giorno dello Charaban perché il
bilancio è uno strumento voluto dalla legge e a termini di legge
bisogna discuterne, i gruppi politici fanno politica anche perché
devono farsi vedere dalla televisione e farsi sentire dagli
elettori, e quindi questo è proprio il giorno ideale per poter
svolgere questo compito.
E' che non è sempre così, ci sono gli anni in cui il giorno è
brillante, nastrini colorati, sole e tante belle parole, c'è anche
magari un personale politico più abituato alla dialettica, alla
battuta, eccetera, quindi viene fuori che abbiamo fatto un bel
bilancio. Negli anni scorsi già allora veniva fuori questa
preponderanza dei "pezzi grossi" che parlavano in occasione della
presentazione del bilancio e in effetti davano un'intonazione e un
indirizzo che erano importanti, perché poi erano quelli recepiti
dai sacri testi e le Giunte andavano su quei binari.
Oggi sono cambiate le cose, non tanto perché mancano i carismi,
questo non è vero; penso che il bastone del maresciallo ciascuno di
noi l'abbia in questa busta gialla, che è un po' la significazione
degli atti del Consiglio, e si comincia a vederne qualcuno. Vediamo
delle persone che stanno prendendo distanze dal gruppo e vanno
meglio.
Volevo tornare proprio alle dichiarazioni sul bilancio. Oggi c'è
il tentativo di ridurlo allo stampino di una cosa uguale per tutti,
di un rituale macero, buttato lì, insulso, che non dice niente,
dove dobbiamo mettere dentro un po' di retorica. Salta fuori l'uomo
e generalmente l'uomo, quando è detto così, equivale a "figlio di
puttana" perché quando l'uomo è al centro di tutto, quando si parla
di bilancio e si parla di spostamento di grandi risorse, non so se
quello deve essere un uomo tanto poetico; generalmente è un uomo
che ha il pelo sullo stomaco alto così ed è tutt'altro che l'uomo
illuministico di cui si legge sui libri, è l'uomo dal quale bisogna
tenere bene le distanze.
Però il bilancio è significativo, ormai abbiamo imparato che
dietro a quanto viene scritto nelle relazioni c'è la volontà
politica. Dietro c'è Shylock - chiedo scusa, Presidente - quello
con le orecchie un po' adunche che guida un'astronave meravigliosa,
e penso che Shylock sappia dove portarci con questo bilancio. E
dietro cosa c'è? C'è una fisionomia, una connotazione politica che
è precisa: è un futuro dove il Consiglio regionale sarà sempre
formato da tanti partiti, dove un partito sarà preponderante su
altri, dove la politica moderata si esprimerà nella riproduzione di
forme e di procedure come è scritta sul bilancio, ma come è stata
svolta fino adesso. Quindi è l'affinamento di procedure, la
gestione di organi così avevamo avuto nel passato. Avevamo qui un
missile a tre stadi: un primo stadio doveva portarci al
consolidamento dell'autonomia, e quello lo abbiamo già bruciato
però abbiamo un'autonomia di tutto rispetto, un'autonomia
funzionale che ha la sua dotazione economica, ha una sua cultura e
quindi diciamo che il primo stadio lo abbiamo brillantemente
esaurito e si è già sganciato dal resto. Il secondo stadio era
quello di reperire le risorse e di blindarle, e questo lo ha fatto
brillantemente l'Assessore Lévêque che è il gran blindatore di
risorse; mi ricordo che già quando era Capo di gabinetto lui,
attraverso i giusti collegamenti, era riuscito a consolidare i
flussi finanziari per avere e mantenere la nostra autonomia
finanziaria. Adesso c'era il terzo stadio ed è qui che invocavo
Shylock, perché questo era il momento dell'inventiva: abbiamo i
soldi, abbiamo le procedure, abbiamo quanto è necessario per far
funzionare nell'ultima traiettoria la nostra astronave e arriviamo
qui con dei tabulati vecchi, per cui sapremo che il nostro volo
terminerà come un normale volo di linea.
Mi aspettavo molto di più, lo dico in buona fede, spero di non
far ridere, e comunque lo faccio involontariamente, ma mi aspettavo
che in questa legislatura saltassero fuori i due estremi, chi
tirava da una parte e chi tirava dall'altra, per creare le due
polarità, a prescindere poi dalle sigle delle varie forze politiche
o dal fare riferimento a Chanoux o magari qualche volta anche a
Stévenin che è Monseigneur... o a quanti altri, per non rapportarci
sempre a certe dottrine, per carità più che valide.
Insomma, mi aspettavo che saltassero fuori le due polarità: il
nuovo e il vecchio, il conservatore e il progressista. E invece non
viene fuori, perché ci sono degli interessi specifici, precisi,
politici, di mantenere le cose così come stanno, e la legge
elettorale sarà l'ultimo... ma andate già via, Santo cielo!
(risate in assemblea)
... sarà l'ultimo tassello che, incastonato su quella pietra,
dirà: eh, sì, la decima legislatura è stata uguale alla nona,
uguale all'ottava, eccetera, niente di nuovo sotto il sole, sono le
nove e tutto va bene. Per carità, mi sta benissimo, per me vale il
"sei" questo discorso, però è così poco eroico, è così poco alpino.
Quando noi esaltiamo l'alpinità, ma l'alpinità è un concerto di
uomini, di sangue, di passioni, di "incazzature", eccetera, per
arrivare in cima alla montagna. Qui invece ci siamo installati nei
comodi prati di fondovalle e non si muoviamo più.
Sugli obiettivi strategici c'è una doppia lettura da parte
dell'Assessore. A cominciare dal sistema bancario, visto i problemi
che abbiamo sull'imprenditorialità un po' assente in Valle d'Aosta,
perché gli imprenditori sono stati abituati - come qualche volta è
stato sottolineato - ad avere più che a dare, gli imprenditori
nostri pur con tutto il rispetto non sono imprenditori puri alla
Adamo Smith, sono imprenditori abituati al palazzo, al venire qua,
a chiedere, noi anziché dargli un sistema bancario che gli faccia
da tutor, che sappia trasferirli ad una mentalità più evoluta, tale
che possano vedere certe occasioni imprenditoriale che si stanno
delineando sul nostro mercato - cito le funivie, cito gli alberghi,
cito il Casinò - abbiamo una normalissima banca ordinaria dove
l'agevolazione, se ci sarà, sarà un'agevolazione sui tassi secondo
lo spirito con cui era nata. Cioè, cosa facciamo? Diminuiamo i
tassi, cosa difficilissima se non impossibile, rischiosa,
"incasinata". Pensavamo ad una banca da fare che sapesse prendere i
pacchetti azionari un po' smunti, li lucidasse per bene, li desse
in mano a qualche nuovo imprenditore, a qualche nuova felice
intuizione della "notre tzente vallée" come dice Roberto Mancini,
per andare avanti sapendo cosa fare dei beni nostri. Perché la
prima cosa è saper utilizzare i nostri beni, se non sappiamo più
utilizzare i nostri beni, possiamo andare a nasconderci. E' inutile
parlare di stravolgimenti, di cambiamenti istituzionali se non
sappiamo far funzionare casa nostra e gestirci casa nostra.
Sull'Autoporto sta venendo fuori un'operazione sporca, fra
virgolette, non sporca nel senso "Di Pietro, non di Pietro", però
un'operazione che ci porterà ad avere il doppione di un sistema
distributivo già esistente, che è buono o non buono, non lo so, che
va migliorato, ma che diventa esorbitante e sovradimensionato
rispetto alla realtà valdostana. Sono saltati fuori 180 dipendenti
e qui non ho capito bene da dove venga fuori questo numero, perché
ogni tanto salta fuori lo gnomo di Pont-Saint-Martin, appare in
televisione, ci dice cosa farà nell'area strategica dell'Autoporto
e dice: 180 persone. E dove li metti questi 180, da dove li togli?
Spariscono da qualche altro centro commerciale... lui parla solo di
centro commerciale, se li immetti nel nuovo centro commerciale di
Brissogne, devono sparire da qualche altra parte, il che
costituisce quasi la somma di quelli che sono grossi centri
commerciali operanti oggi in Valle d'Aosta. Quindi c'è una grossa
contraddizione e non riusciamo a capire a questo riguardo; si
invoca il bilancio, ma quando si parla di bilancio come visione
strategica delle cose bisogna fare molta attenzione. E anche qui
facciamo attenzione; qualcuno va vaneggiando sulle macroregioni
intralpine, non stiamo ora a citare studiosi che hanno messo in più
circostanze il dito sulla piaga e hanno già detto quello che si
doveva dire su questo, ma sta andando avanti - volutamente o meno -
una strana intromissione della megaimprenditoria d'Oltralpe,
vallese poco, i Vallesani non li vedrete mai, si utilizzeranno per
raccogliere l'uva e basta...
(ilarità dell'assemblea)
... d'Oltralpe e tu vedi che cominciano ad entrare in centri
importanti, cioè entrano nel "caveau", non è che vengono qui a
raccontarci come si fa la raclette, non gliene frega niente. Questi
vengono qui, si prendono le funivie, si prendono i centri
commerciali, si prendono i centri industriali, e via dicendo. Non è
vero che questa è una cerniera in cui la Padania si confronta con
la Savoie; qui c'è un'imprenditoria aggressiva, molto volitiva
d'Oltralpe che sta entrando qua e noi la stiamo agevolando,
volutamente o meno, questo vorrei capirlo (per me volutamente,
altri diranno che non lo hanno fatto apposta, che non se ne sono
accorti, che erano via in quel momento...). Stanno entrando questi
tipi di capitali, che sono capitali concorrenti e non venitemi a
dire il contrario; si diceva un momento fa: "Perché non facciamo un
bel manifesto per il turismo con la Savoia"? Ma non lo faranno mai
perché siamo concorrenti, perché gli Italiani vanno a sciare in
Savoia, se vogliamo saperlo, e i flussi turistici di riporto hanno
dato chiare indicazioni: chi ha acquistato la casa, chi l'ha
affittata, chi ha acquistato beni. E se vai a Chamonix, a Rosière,
in Val d'Isère, ovunque nei grandi centri di sci totale, senti
parlare quasi solo italiano. E noi cosa vogliamo fare? Vogliamo
fare la promozione con questi? Io affermo - e vorrei essere
smentito - che noi nella nostra attività economica siamo fortemente
concorrenziali in questo momento e stiamo perdendo la battaglia
sulla qualità dell'offerta con la Savoie e la Haute Savoie, non
parliamo poi del Vallese che è tutto un discorso a sé stante.
Allora che senso ha non dare una precisazione su questo? Il
bilancio è uno strumento che in questa direzione può capovolgere
delle grosse risorse, riportare di qua il baricentro di certe
iniziative economiche, non lasciarlo di là. A meno che non siamo
autolesionisti, il boccio mica vogliamo darlo al primo savoisien
che troviamo per strada? Mica arriveremo a queste forme di
autolesionismo, altrimenti ci sarebbe da dire!
Forte di Bard, altra zona strategica: caro Agnesod, spero che
questo forte non diventi "Agnesolandia", perché farne un museo
dell'alpinità con 20mila metri quadrati, io non so, i mammut qui
non li avevamo, quindi ci basta poco spazio.
Il Forte di Bard si visita in poco tempo, diamogli una
caratterizzazione più precisa che possa essere lanciata come
marchio, come abbinamento con altre strutture, ma non lanciamolo
così come una medaglia, non inseriamolo in un percorso da tour
operator che poi non verrà mai seguito. Vediamo di fare qualcosa di
moderno anche lì, e c'è la possibilità di farlo perché abbiamo le
risorse, abbiamo il comando, abbiamo i poteri.
Questo è ancora un bilancio ricchezza senza sviluppo e finché ci
daranno i soldi ci sarà sempre la ricchezza, però la piattaforma
per lo sviluppo non è data, soprattutto nella parte economica
legata all'industria e alla produzione io non la vedo, perché non
ci sono idee, perché questo piano di ristrutturazione dell'area
Cogne che doveva essere il bonus finale, perché dava la possibilità
di risolvere tutti i problemi di spazio, di funzionalità, di
intermodalità dei sistemi per l'imprenditoria locale pubblica e
privata, è monco, ci vedo il pubblico ma non il privato. Ieri a
"Porte aperte" D'Alema ha detto qual è il nuovo verbo; e invece
niente, in questo piano dei servizi è tutto pubblico, è vero o non
è vero? Non vorrei che i 250mila metri quadrati, per scarogna e lo
dico tre volte, fra un paio di anni diventassero 250mila più
250mila più i 50mila occupati attualmente da un'azienda che se non
sbaglio comincia a perdere colpi e ad andare fuori mercato: andate
a vedere il risultato Cogne, non è mica un bel risultato? Se ne
parla poco, ma il risultato economico non solo è modestissimo, ma
si vede che non sta nel mercato. Per carità, nel bilancio non si
può dire tutto, però un bel giorno si dirà!
In conclusione, è un bilancio di chi sa scrivere bilanci, nel
senso che è messo giù bene, sviluppa i temi che ci sono sul
tappeto, preconizza il mantenimento della connotazione politica
attuale, non si cambierà niente.
In secondo luogo preconizza il mantenimento dello sviluppo
economico attuale, che non è autogeno ma che è - come aveva piacere
di dire Riccarand quando era all'opposizione - ancora assistito.
Non stimola la nostra piccola imprenditoria a base familiare, che è
quella più in gamba: chi ha messo su il bar, chi il negozio, chi il
ristorante. Non la stimola, perché sì da il contributo, ma secondo
le leggi degli anni '80, del secondo stadio ancora del missile, non
c'è il terzo stadio. Oggi l'imprenditore evoluto valdôtain cosa ti
chiede? Non ti chiede mica il mutuo per fare, ad esempio,
l'allargamento dell'albergo, chiede il mutuo perché vuole
migliorare la qualità. Quindi chiede il mutuo, il contributo,
l'intervento per fare la sauna, perché oggi la clientela chiede la
sauna, o per fare la stalla per il cavallo per chi vuol fare lo
sport equestre, in breve chiede contributi di miglioria. Su questo
non c'è una politica. Anziché dire: "Ti do anche i soldi gratis,
però tu mi fai le migliorie indispensabili per portarmi almeno la
quota che hanno i vallesani non dico di Zermatt ma di Zug o di
vatteloapesca dove...", in modo da poter entrare nel grande mercato
del turismo, non c'è politica per la piccola azienda. In questo
librone c'è pochissima politica per la piccola azienda, se non
quello sperimentato attraverso leggi che qualche volta hanno fatto
vedere lo sfilacciamento del rapporto fra ente pubblico e
privato.
Concludo dicendo che il bilancio merita attenzione e merita
anche il voto favorevole; non è venuta fuori in Valle d'Aosta
l'altra anima del Consiglio regionale, quindi questo è un bilancio
ad una voce sola, ma ci sono altri che devono parlare e spero molto
in Tibaldi ed altri, che portino un'altra voce. In terzo luogo
rilevo l'assoluta genericità degli obiettivi strategici, che
restano tali come sono stati nel passato.
La dichiarazione di voto la faremo dopo, il nostro gruppo si
adegua un po' a questa logica qua.
(risate nei banchi vicini)
Si dà atto che, dalle ore 11,33, riassume la Presidenza il
Presidente Stévenin.
Presidente ... qualcuno dell'altra anima? Ha chiesto la parola
il Consigliere Tibaldi.
Tibaldi (Ind) Sono l'ultimo in lizza dell'opposizione,
evidentemente non ce ne sono altri che vogliono parlare. Io
raccolgo l'invito fatto dal Consigliere Bich, non in quanto altra
anima, per carità, anche perché lui potrebbe aver contribuito
effettivamente a creare un'altra anima all'interno della
maggioranza o ha tentato di contribuire, però ci sono state delle
desistenze lungo il percorso.
Mi soffermo più che sul documento contabile, o sui documenti
contabili che contengono cifre previsionali sul bilancio del '97,
sul bilancio triennale '97-'99, cifre previsionali che sono
ipotetiche e che, come giustamente diceva qualcuno, dovranno essere
confutate in maniera più attenta in quello che sarà l'esame del
rendiconto consuntivo. Documenti contabili che contengono voci
fittizie che, come è già stato detto - mi ripeto perché d'altronde
arrivo un po' in fondo con l'intervento -, si ripetono di anno in
anno e rimangono sulla carta, macroprogetti che sembrano cambiare
radicalmente l'assetto attuale del nostro sistema e che rimangono
anche questi come una mera descrizione su quello che è il documento
contabile.
Piuttosto che soffermarmi su questa parte, che è molto ipotetica
e tutta da verificare, preferirei soffermarmi piuttosto su quella
che è stata la relazione di accompagnamento al bilancio, la
relazione che ci ha fatto ieri l'Assessore e che ci ha consegnato
in questo bell'opuscoletto rilegato e con tanto di copertina
plastificata, più snello e più riassuntivo rispetto agli scorsi
anni, ma comunque una relazione che ha la valenza politica di
accompagnamento a quelli che sono i dati contabili.
La prima sensazione che ho raccolto è che questa relazione sia
alquanto strabica, nel senso che ha una visione della realtà
alquanto difforme da quella che effettivamente corrisponde. Da
questa relazione introduttiva fatta dall'Assessore emerge una
visione della realtà socio-economica locale che mi sembra sia quasi
paradisiaca, cioè la Valle d'Aosta potrebbe essere più una valle
dell'Eden piuttosto che una valle alpina... dell'Eden, non
dell'ENEL... Questa sensazione è stata supportata da una serie di
interventi a mo' di testimonial, che sono stati fatti stamani in
particolare dai due consiglieri unionisti. E' un bilancio - hanno
detto - all'insegna della positività, dove tutto è perfetto, e poi
complimenti di qua, ringraziamenti di là, ne seguiranno altri, fa
parte di quel copione che diceva il Consigliere Bich, dove
praticamente ognuno recita la sua parte.
Ebbene, non so se si tratti di un copione o siano i sintomi
della nuova era Prodi-Bertinotti che si è insediata nel nostro
Paese, dove si tende ad ostentare sicurezza e ottimismo anche
quando in realtà va tutto a rotoli, o le cose non vanno così bene
come vengono descritte.
Dalla lettura di questo documento sembra che la salute del
sistema economico valdostano dipenda dalla qualità finanziaria
delle risorse pubbliche che entrano e che possono essere spese, mi
sembra che ci sia questa equazione semplicistica nel documento che
ci viene presentato, ed è una concezione che - come già altre volte
ho avuto occasione di dire - è riduttiva e sterile per quanto
riguarda la finanza pubblica, dove c'è la consolidata prassi che
bisogna verificare solo se il paniere valdostano da Roma viene
garantito oppure no.
Abbiamo visto come praticamente i nostri Parlamentari
valdostani, osannati da qualcuno, si sono limitati a verificare la
congruità di certi trasferimenti, di certe risorse, per poter dire
a Prodi per la seconda volta sì, va tutto bene, e poco importa
della manovra fiscale che si scaglierà su tutta l'Italia, inclusi i
Valdostani, perché fino a prova contraria sono cittadini italiani e
pagano le tasse in questo Paese, quindi devono rendere conto
all'anagrafe tributaria romana.
Quindi, una volta verificata questa congruità di trasferimenti,
anche noi Valdostani siamo stati impacchettati, famiglie e imprese,
in quest'azione di rapacità che avrà delle conseguenze
ulteriormente gravi a quelle già di staticità e di immobilismo
economico, che purtroppo esiste in Regione.
Ebbene, io penso che l'approccio al problema sia stato fatto in
maniera errata dai nostri Parlamentari, perché non basta dire, come
ho sentito dire prima: sì, sono confrontati con i Capigruppo, si
sono confrontati con il Governo regionale.
Qualcuno giustamente ha sottolineato la funzione ridicola che ha
assunto la CREL, la Consulta regionale per l'economia e il lavoro;
mi piacerebbe sapere quanto le componenti economiche partecipano
alla formulazione di questo parere sul bilancio regionale, mi
piacerebbe avere qualcosa di più sostanzioso da questo organismo
che è stato tanto esaltato nel momento in cui venne costituito alla
fine del '94, esaltato per la sua funzione fondamentale.
Ebbene, l'approccio al problema secondo me è sbagliato perché
questa concezione riduttiva ci limita sempre ad un'analisi di
quella che è la sicurezza dei trasferimenti, possiamo congratularci
perché la blindatura del '94, fatta dal Governo Ciampi, ha salvato
la Valle d'Aosta, e siamo i più felici di questo mondo. Però c'è un
altro ragionamento da fare.
I punti cardine delle nostre risorse sono il riparto fiscale,
che quest'anno ci porta 639 miliardi secondo la previsione nel '97,
e i 488 di trasferimento sostitutivo, in totale 1127 miliardi, cioè
i 2/3 delle nostre entrate si fondano su queste due grosse voci.
Dicevo, un riparto fiscale che rappresenta i 9/10 delle principali
imposte e dei principali tributi che vengono pagati dai Valdostani
e che giustamente rimangono in loco e che verranno ulteriormente
spremuti in seguito ai provvedimenti: balzelli, tributi, imposte,
l'eurotassa, questa famosissima eurotassa. Per entrare in Europa
dobbiamo sacrificarci ulteriormente, aumentiamo la dose già di
euroscetticismo che è dilagante nel nostro Paese; entrare in Europa
è importante, certo che Prodi ci fa entrare in Europa con una
concezione dell'unità europea che è tutta sua, tutta degna di una
Sinistra che è riuscita a stravolgere quelli che possono essere i
vantaggi, e non solo i sacrifici, dell'ingresso nell'Europa
integrata.
Da una parte i Valdostani vengono spremuti ulteriormente,
dicevo, quindi maggiori sacrifici per tutti quanti; questa
spremitura dà origine ad un gettito sul riparto fiscale più alto,
come è stato preventivato, ma come vengono poi destinate queste
risorse? Alla fine tutti pagano, la Regione viene arricchita, e poi
queste risorse vengono elargite secondo la solita regola delle
prebende che tutti conosciamo, e prima di me qualcuno citava
qualche esempio: i soliti megalavori, incarichi vincolati,
predestinati, e via dicendo.
Alla fine queste grosse ricchezze della Regione arricchiscono
solo la Regione stessa, quell'ente che invece di essere alleggerito
diventa ancora più mastodontico, diventa l'epicentro di un sistema.
Cioè queste ricchezze consolidano il fatto di rimanere l'epicentro
di un sistema, dove la Regione è il primo imprenditore della Valle
d'Aosta - per quello che non abbiamo classe imprenditoriale, e su
questo mi soffermerò dopo - diventa il primo e unico cliente per
molti piccoli imprenditori valdostani, diventa il primo datore di
lavoro di tutto il sistema. Oggi se uno deve parlare del sistema
economico valdostano può anche qui stendere un'altra equazione:
sistema economico valdostano uguale Regione, poi il nulla, o
quasi.
Qualcuno prima diceva che manca la cultura imprenditoriale; ma
non può esistere la cultura imprenditoriale in Valle d'Aosta
finquando ci sarà un sistema politico e amministrativo così
soffocante, non potrà mai esistere finquando permetteremo ai nostri
Parlamentari di approvare pedissequamente e senza alcuna coscienza
critica tutte le manovre fiscali che vengono fatte, da qualunque
parte esse vengano fatte, purché ci siano garanzie di trasferimenti
finanziari. Mi sembra che ci sia un appiattimento notevole da parte
dei nostri rappresentanti a quelle che sono scelte di governo, e
basta; e questi appiattimenti notevoli vengono subiti dai cittadini
valdostani, perché qui non c'è solo la parte della Valle d'Aosta
che ha scelto due Parlamentari e va bene così, il Governo ci tiene
in adeguata considerazione, virgolettato, per questo votiamo la
finanziaria. Qui ci sono anche i rappresentanti di quell'altra
parte della Valle d'Aosta che lavora con piccole imprese, come
diceva prima il collega Bich, come i bar, i negozi, i piccoli
alberghi, imprese dimensionate a struttura familiare che stanno
subendo la falcidia della burocrazia del fisco. Quindi non c'è solo
la ricchezza regionale trasferita.
Mi pare che il documento che ci è stato presentato ieri
dall'Assessore Lévêque sia strabico per queste ragioni; ha una
visione ovattata e molto chiusa, molto matematica di cifre, ma ben
distante da quella che è la realtà e, come ha detto qualcun altro,
non tiene conto dei disagi occupazionali che ci sono, perché la
disoccupazione c'è anche qua e ogni volta che si fanno quattro
passi per strada, sono tutti là a chiederti se c'è un posto di
lavoro da qualche parte. Eppure siamo una regione ricca: se
dividiamo i 1875 miliardi di bilancio per 116mila abitanti, il
rapporto pro-capite va alle stelle rispetto alle altre regioni; per
quello possiamo considerarci fortunati. Però vi sono i segni del
disagio, di questa mancanza, di questa assenza di sviluppo perché
non vuole essere fatta crescere una classe imprenditoriale in Valle
d'Aosta, diciamo la verità, e il principale vincolo è quello
politico: in Valle d'Aosta non si vuole che cresca in maniera sana
e robusta una classe imprenditoriale, perché potrebbe essere un
alter ego un domani fastidioso per lo stesso potere politico, e
allora qui c'è lo stop.
Va bene congratularsi quando abbiamo conseguito anche quest'anno
la regalia del trasferimento sostitutivo dell'IVA, questa parte
esogena del nostro bilancio, finché ci sarà garantita perché se
mancano poi i soldi, non so quanta stabilità potrà avere, benché
sia blindata nella commissione paritetica Stato-Regione, e finché
abbiamo i Valdostani che riescono a spremersi pagando le tasse e ad
arricchire ulteriormente il riparto fiscale.
Quindi la mia critica forte va in questa direzione. Mi sembra
che ci sia stata una sostanziale sottovalutazione di questo
fenomeno: si vuole attraverso questo documento offuscare quella che
è la realtà di un sistema, quello economico valdostano, che sta
subendo in diversi settori dei cedimenti strutturali veri e propri.
E' vero, come diceva prima Aloisi, che non possiamo sempre fare
leva sulla crisi congiunturale che investe l'Italia, che investe il
mercato globale, ma è altrettanto vero che qui ci sono cedimenti
strutturali in molti settori e questi cedimenti strutturali sono
determinati, sì, dall'assenza di politiche di sviluppo, ma
soprattutto dalla volontà politica di non permettere la crescita di
una classe imprenditoriale, perché è necessario, serve ed è
funzionale per il mantenimento di questa classe politica che quel
poco di mercato che esiste in Valle d'Aosta sia al servizio della
Regione, e non la Regione al servizio del mercato con i suoi
servizi essenziali. Qui c'è stata una completa inversione di questo
rapporto, come d'altronde abbiamo visto succede anche in Italia,
grazie alla Sinistra e ai Comunisti che sono al Governo.
Un appunto anche sulla metodologia. Si parla di bilancio
preventivo e di bilancio di gestione; il bilancio preventivo, il
documento programmatico per eccellenza come viene detto a pagina
10, deve essere approvato dal Consiglio regionale, ma da cosa è
formato? E' formato da contenitori opachi, di cui noi consiglieri
conosciamo solo la capacità: turismo, industria, agricoltura e così
via, e sappiamo che determinate risorse verranno convogliate
all'interno di questi contenitori. Poi abbiamo un bilancio di
gestione che viene approvato dalla Giunta regionale, con il quale
si vanno a riempire questi contenitori dei contenuti, della
sostanza, per cui il dettaglio delle iniziative spesso e volentieri
non è competenza di questo Consiglio. Quindi più che un
alleggerimento delle funzioni della macchina regionale, io vedo una
spoliazione di quelle che sono le competenze del Consiglio. E anche
questo è un fenomeno che mutuiamo dalla nuova era Prodi,
l'abitudine delle deleghe; questa non è una delega in senso formale
ma è una delega in senso sostanziale, il Consiglio viene qui,
discute uno o due giorni sul bilancio e poi via, alla grande.
Non conosciamo più attentamente i dettagli di questi contenuti,
perché diventano un patrimonio esclusivo della Giunta, ma non solo
della Giunta, perché abbiamo visto che è prevista anche una
traslazione di competenze notevole a favore di certi enti che
ruotano intorno alla Giunta, come Finaosta o altri enti di
contorno, che naturalmente sono tutti funzionali al mantenimento di
questo establishment politico che non è assolutamente propenso
verso un'innovazione e un rilancio del sistema Valle d'Aosta. Un
sistema Valle d'Aosta di cui si parla spesso e volentieri in questi
opuscoletti che hanno più un significato pubblicitario che non un
significato di programma e di contenuti, ma che vive una realtà che
è completamente diversa.
Poi abbiamo l'incognita del federalismo fiscale, su cui saremo
chiamati quanto prima ad esprimere una posizione.
L'imposta IREP, l'imposta regionale che assorbirà parte dei
contributi sanitari oltre ad altre imposte di minore entità: ma è
questa la concezione dell'autonomia impositiva della Sinistra? E'
questa la concezione dell'autonomia impositiva che hanno anche
partiti che si dicono federalisti da cinquant'anni a questa parte,
come l'Union Valdôtaine? E' questa la concezione dell'autonomia
impositiva del federalismo, che i Parlamentari valdostani vanno ad
appoggiare a Roma? Mi sembra che qui venga snaturata completamente
la concezione del federalismo; allora, dico, facciamo anche questo
esame di coscienza, perché se questo è il federalismo che ci
propone questa Sinistra-Centro con l'appoggio dei rappresentanti
locali mi sembra che siamo completamente fuori binario.
Un'ultima osservazione sulla qualità della vita e sulla qualità
dei servizi, che viene iscritta come il principale punto forte del
nostro bilancio. Possiamo dire che in Valle non mancano le strade,
perché per strade e autostrade i soldi vengono spesi con grande
facilità e a livello di comunicazione in Valle non possiamo
lamentarci. Ma ci sono altri aspetti che non vengono assolutamente
presi in considerazione. Il primo è la vivibilità; se Aosta vantava
posizioni di un certo rilievo qualche anno fa, adesso è scivolata
al 64° posto, Aosta bocciata in ecologia. Eppure abbiamo un
assessore Verde...
(interruzione del Consigliere Marguerettaz, fuori microfono)
... alla guida di questo dicastero, ambiente ed ecologia,
abbiamo lo stesso anche i Verdi a livello di Consiglio comunale, ed
anche qui paradossalmente vediamo che c'è un'inversione di
tendenza. Mi chiedo, ma non sono l'unico come ho sentito, quali
siano queste politiche ambientaliste: se siano quelle dei balzelli,
della tassa sotto il Monte Bianco, del bollino blu, se questa è la
nuova concezione della politica ecologica da parte degli Assessori,
o se ci sia anche qui qualcosa di più innovativo, di minor
sacrificio per i cittadini e di qualcosa di più innovativo da parte
della classe politica che amministra la Regione e il Comune.
Abbiamo visto anche i servizi camerali alle imprese come siano
scadenti, servizi che sono stati oggetto di più interventi in
questo Consiglio. Non è possibile che uffici, dipendenti
dall'Assessorato all'industria, che percepiscono qualcosa come 5
miliardi l'anno dagli imprenditori che pagano per poter lavorare,
per potersi mettere in proprio, facciano aspettare dei mesi per
registrazioni di nuove iscrizioni, di modificazioni di atti
costitutivi; è questa la civiltà del terzo millennio di cui si
parla in fondo a questo opuscolo? Qui è diventato difficile
lavorare paradossalmente, anche qui altro paradosso della Valle
d'Aosta, di questa Valle d'Aosta ricca, opulenta, che limita
l'iniziativa privata notevolmente, anche a livello di servizi
burocratici.
Non abbiamo la Camera di commercio perché è stata soppressa
prima della II Guerra mondiale, grande conquista dell'autonomia
valdostana l'aver soppresso la Camera di commercio, però piccolo
risultato dell'autonomia valdostana non riuscire a fornire dei
servizi a chi lavora e paga le tasse in Valle, molto piccolo
servizio.
E poi lo choc turistico che ha subito in quest'ultimo anno la
Regione: l'isola felice propagandata con megaspot pubblicitari ha
subito un meno 18 percento di turisti stranieri, e l'Assessore
conosce questi dati. Abbiamo visto quanta poca importanza venga al
comparto turistico, solo il 4 percento delle risorse globali viene
destinato al turismo.
I casi sono due: o dalla componente politica chi guida il
dicastero non è riconosciuto all'altezza di portare avanti un
programma di serio sviluppo, oppure tutta la classe politica non
tiene in adeguata considerazione quella che dovrebbe essere la
vocazione principale della nostra regione.
Qui penso che l'Assessore ci darà delle risposte: se questa
compressione di risorse dipende dalla sua debolezza a livello di
programmazione e di indicazioni di linee guida, oppure se ci sono
altre ragioni che motivino questa limitazione di risorse, ragioni
che secondo me denotano uno scarsissimo interesse per il comparto
primario.
Comparto primario dell'economia valdostana che è strettamente
collegato ad altri settori, come quello commerciale, come quello
dei servizi forniti dai privati, dei trasporti, e così via.
Sul Casinò i dati anche qui si commentano da soli. Ci siamo
piegati su questa situazione nello scorso Consiglio, non mi vorrei
soffermare più di tanto anche perché abbiamo ricevuto nei giorni
scorsi il rapporto trimestrale luglio-settembre '96, dove c'è già
un dato allarmante, ovvero meno 1,150 miliardi in questo trimestre,
quindi il risultato operativo netto è di nuovo in rosso, anzi per
la prima volta in rosso rispetto allo stesso periodo dell'anno
precedente, perché Arrigoni - e qui bisogna spezzare una lancia a
suo favore - nel '95 700 milioni di utile riuscì a conseguirli nel
trimestre luglio-settembre. Quindi anche qui una tendenza che
sembra andare verso il ribasso.
L'industria è in crisi, forse sembra perfino retorico
ricordarlo, però anche qui penso che dall'Assessore competente
debbano venire delle risposte più chiare. Giustamente è stato fatto
cenno alla Cogne, dove la Regione si è impegnata attraverso leggi
specifiche con la destinazione di risorse finanziarie non
indifferenti; abbiamo visto la vicenda Conner che fine ha fatto;
ora si parla di altre situazioni a rischio come la Tecdis di
Châtillon, sulla quale magari l'Assessore Mafrica sarà in grado di
darci delle risposte.
Penso che - e qui concludo - un dato allarmante di quella che è
la situazione del sistema economico locale sia proprio dimostrata
dall'assenza, ma motivata e giustificata dalla paura, dei più
giovani di mettersi in proprio, perché? Perché ormai mettersi in
proprio diventa una impresa ardua e difficile: ardua da sostenere
nei confronti di quelle che sono le saturazioni dei mercati e
soprattutto difficile perché il sistema politico attuale non
facilita la nascita di una classe imprenditoriale locale ed ha
narcotizzato, abituato quei pochi imprenditori che ci sono a
dipendere in maniera continua dal Palazzo.
I giovani sono a caccia di un succulento posto di lavoro o in
Regione o al Casinò, e questo sta portando ad un appiattimento e
perfino ad un'assenza di iniziativa, che ritengo un fenomeno
alquanto preoccupante che dovrà essere tenuto in debita
considerazione, o meglio dovrebbe essere tenuto in debita
considerazione dalla Giunta regionale.
Termino qui il mio primo intervento, riservandomi di fare la
dichiarazione di voto in seguito o interventi nel corso dell'esame
dei singoli capitoli.
Presidente Ha chiesto la parola il Consigliere Piccolo.
Piccolo (ADP-PRI-Ind) In occasione di questo importante punto
oggi in discussione desidero esprimere alcune considerazioni del
gruppo che rappresento, con l'intento di contribuire al dibattito
in corso.
Il bilancio, documento programmatico politico-amministrativo per
il triennio '97-'99, si profila come un documento che va al di là
del termine stabilito della X legislatura, sicuramente tra le più
difficili sia sotto il profilo del delicato momento politico, che
delle reali problematiche economiche, sociali ed occupazionali che
sta attraversando la nostra regione, anche in un più ampio
contesto, quello nazionale e internazionale. Non ultimo, l'annoso
ed intricato problema che per tutta questa parte di legislatura ci
ha tenuto impegnati, anche in prima persona, relativo
all'affidamento della gestione della Casa da gioco di Saint-Vincent
ad un privato, argomento tra l'altro discusso spesso in quasi tutti
i Consigli regionali, e giustamente.
Mi riferisco al problema Casinò in quanto l'attività della Casa
da gioco di Saint-Vincent rappresenta una delle più importanti
fonti economiche della nostra regione, che mi auguro possa presto
passare dalla gestione pubblica a quella privata.
Per quanto attiene il settore industriale e produttivo, occorre
ancora puntare ad uno sforzo maggiore con finanziamenti mirati alla
ricerca della crescita dell'imprenditorialità locale, creando
quindi potenziali fonti economiche ed occupazionali per i giovani
in attesa del primo posto di lavoro, ed oggi non sono pochi i
giovani iscritti nelle liste degli uffici di collocamento.
Nelle spese di investimento per le opere pubbliche noto con
piacere che le opere sono passate - leggo testualmente - da 157 nel
'96, pari al 30 percento delle spese di investimento, al 21
percento dell'anno precedente, a cui debbono essere aggiunte le
somme che gli enti locali destineranno direttamente e autonomamente
all'investimento.
Per quanto attiene il settore sociale e sanitario, a me molto
caro, ci auguriamo che il piano socio-sanitario regionale, di
prossima approvazione da parte di questo Consiglio - piano che
nelle sue intenzioni si prefigge obiettivi anche ambiziosi -, venga
in termini pratici tradotto dalle intenzioni nei fatti; quindi
vanno indirizzati gli sforzi finanziari necessari in particolare
per le strutture sul territorio, e mi riferisco ai macrodistretti.
Questo settore è troppo importante per la vita della collettività
valdostana per addivenire ad una migliore qualità della vita.
Siamo convinti che questo bilancio, penultimo nella conclusione
della nostra legislatura, dovrebbe rafforzare la nostra specificità
di regione autonoma, con lo sforzo di determinare una capacità
progettuale che miri ad una gestione socio-economica di tipo
federalista. Si può comunque ricordare in quest'occasione che
l'esperienza di oltre cinquant'anni di autonomia ha permesso fino
ad oggi alla nostra regione di autogestirsi in alcuni settori, in
particolare quello sanitario, consentendo alla Regione di
introitare i contributi sanitari dei cittadini valdostani e quindi
poter intervenire in alcuni settori sociali ed assistenziali. Un
esempio è la microcomunità.
E' indubbio che come tutti i bilanci di previsione questo
documento, che dà indicazioni programmatorie, è suscettibile di
modifiche, ma conferma e ribadisce le volontà espresse nel
programma sottoscritto dalle forze di maggioranza all'inizio di
legislatura.
Un'ultima considerazione va fatta ed è che con soddisfazione ho
appreso che la Giunta regionale al più presto porterà alla
discussione di questo Consiglio l'argomento della legge di riforma
degli enti locali, alcune leggi fra l'altro sono state rivolte agli
enti stessi e sono state approvate. Una legge di riforma, dicevo,
che prevede la rideterminazione e il decentramento delle funzioni
regionali a favore degli enti locali.
Gli enti locali, comuni e comunità montane, sono l'ossatura
principale della realtà valdostana; la nuova legge per il rinnovo
dei consigli comunali in particolare, con l'elezione diretta da
parte dei cittadini del sindaco e del vicesindaco, è la prova che i
cittadini vogliono tramite i loro legali rappresentanti contribuire
direttamente alla gestione della cosa pubblica nell'interesse
dell'intera collettività.
E' quindi molto importante questo disegno di legge, in fase di
definizione da parte del gruppo di lavoro, affinché si possa dire
con un pizzico di orgoglio come maggioranza che questa legislatura
ha dato agli enti locali la giusta autonomia con leggi particolari,
riconoscendo loro la potestà territoriale. A questo proposito mi
preme sottolineare che secondo noi la Giunta regionale potrebbe
rivedere la legge FRIO, oggi FOSPI, snellendo le procedure
finanziarie e permettendo agli enti locali di decidere
autonomamente, in modo mirato, sulla priorità delle opere
necessarie e indispensabili per il proprio comune.
Queste sono alcune considerazioni che intendiamo portare
all'attenzione del Consiglio, augurandoci che verranno prese con la
dovuta attenzione da parte della Giunta. Mi riservo di prendere la
parola successivamente, in occasione della dichiarazione di voto al
documento contabile.
Presidente Ha chiesto la parola il Consigliere Ferraris.
Ferraris (GV-PDS-SV) Dobbiamo discutere ovviamente oggi del
bilancio per il '97 e per il bilancio dei prossimi tre anni. Questo
è il tema, però ho visto che da parte di alcuni sono stati fatti
dei riferimenti rispetto alla finanziaria nazionale e vorrei fare
anch'io alcune brevissime precisazioni.
Ho la sensazione che chi oggi avversa in modo apparentemente in
modo deciso ed energico la finanziaria, poi sostanzialmente ne
condivide gli obiettivi, perché l'atteggiamento del Polo di stare
fuori dalle aule parlamentari ha comportato che per la prima volta
dopo moltissimi anni ci troviamo con una finanziaria che è già
stata approvata verso la metà di novembre da un governo, e
l'opposizione, che poteva intervenire su questa finanziaria, così
come sta facendo in quest'aula legittimamente, si è rifiutata di
intervenire. Probabilmente questa finanziaria non è poi quel
mostro, come invece la si vuole definire.
D'altra parte credo che diventi difficile attribuire ad un
governo, che è in carica da pochi mesi, l'eredità di una situazione
finanziaria di questo Paese, che è quella che tutti conosciamo;
così come non si possono passare per riforme di tipo federale
alcuni tentativi di decentramento che oggi sono stati messi in atto
dal Governo nazionale.
Ma chiudo qui su queste questioni, anche perché è altro
l'argomento all'ordine del giorno e riguarda la posizione delle
singole forze politiche rispetto alla legge finanziaria della
Regione Valle d'Aosta.
Da questo punto di vista credo che facciamo degli errori se
affrontiamo questo argomento in toni trionfalistici, così come se
lo affrontiamo in termini di sostanziale catastrofismo. Noi
dobbiamo invece fare uno sforzo di sufficiente obiettività, per
quanto ci è consentito, che è quello di tener conto della realtà in
cui ci muoviamo. Se guardiamo i dati che sono stati inseriti nella
relazione dell'Assessore rispetto al PIL, al tasso di occupazione e
al tasso di disoccupazione, e potremmo continuare, dati che poi si
ritrovano nelle statistiche di questo Paese, forniti da istituti
specializzati che lavorano su questo, e qui vorrei fare un inciso:
ho sentito molte critiche ma non ho sentito dati diversi rispetto a
quelli che sono stati presentati. E allora, è vero che abbiamo un
problema occupazionale in questa regione, però è altrettanto vero
che abbiamo un tasso di disoccupazione - che nessuno ha contestato
- che è la metà di quello nazionale; questo non vuol dire che
abbiamo risolto i problemi dell'occupazione, vuol dire che partiamo
da una situazione diversa. Questo vale anche per quanto riguarda il
tasso di occupazione: qui abbiamo un tasso di occupazione che
raggiunge quasi il 60 percento della popolazione attiva,
guardiamoci attorno nelle altre realtà e nelle altre regioni
d'Italia per vedere dove troviamo tassi di occupazione di questo
livello. Sono questi i dati con cui confrontarsi. Ovviamente non
per dire che tutto va bene, ma perché partendo di qui credo che
siamo nelle condizioni di fare alcune riflessioni.
Gli obiettivi che ci si propone con la legge finanziaria per
l'anno prossimo e la legge finanziaria per gli anni '97-'99 sono
stati sufficientemente illustrati dall'Assessore; sono obiettivi
che soprattutto debbono essere rivolti alla capacità di questa
regione di acquisire una sempre maggiore possibilità di avere
risorse proprie e quindi di ridurre la dipendenza da risorse
esterne. Non solo, quindi, avere risorse proprie, ma anche avere
una capacità di gestirle ed io credo che questo sia importante per
due motivi.
Una prima questione riguarda il fatto che ci troviamo di fronte
ad un'entrata in Europa, e a questo riguardo la questione di
Maastricht, la moneta unica, eccetera, sono questioni con cui
dobbiamo assolutamente fare i conti; e penso anche che noi, se la
situazione politica nazionale evolverà nel senso che tutti ci
auguriamo, di un confronto fra opposizione e maggioranza, siamo
alla vigilia di quella che tutti ritengono in quest'aula, ma anche
fuori di qui, essenziale, ovvero una riforma federale dello
Stato.
La domanda che ci dobbiamo porre è in che modo il nostro
bilancio si pone rispetto a questo e come può aiutare per andare in
questa direzione.
Per quanto riguarda la questione delle risorse, la relazione al
bilancio, estremamente chiara, dice che, di fronte ad anni in cui
la crescita delle risorse del bilancio regionale saliva era
rappresentata da un tasso a due cifre, oggi ci troviamo in una
situazione di sostanziale tenuta, ma sicuramente non di incrementi
come abbiamo avuto negli anni compresi fra l'81 e il '91 e nei
primissimi anni '90.
E' altrettanto vero che, se si andrà in Europa, e lo sforzo che
si sta facendo è questo, assisteremo ad un profondo cambiamento di
fase anche per l'attività e per il modo di lavorare della Regione,
e lo vediamo già. Vediamo nel bilancio come il peso dei
trasferimenti statali si riduca e aumentino i fondi comunitari,
come le direttive comunitarie pesino sempre più nelle decisioni
della Regione, e questo sarà sempre più rinforzato man mano che si
andrà in questa direzione.
Andare in Europa significa però anche adeguare le proprie
strutture rispetto alla necessità di avere una maggiore capacità di
proporre progetti, di avere un sistema economico di tipo europeo,
ed è questa la cosa che dobbiamo verificare, cioè se questo
bilancio va o meno in questa direzione. Quindi è necessario - e
alcuni interventi ci sono in questa direzione - andare ad un
ampliamento delle reti infrastrutturali; c'è il problema dei
collegamenti internazionali, questa questione è stata sollevata
anni fa ed oggi è stata un po' accantonata. Ma credo che ci sia la
necessità di avere una regione che, proprio per le capacità che ha,
capacità sia di governo sia dei propri operatori economici, sia in
grado di affrontare nuovi scenari politici ed economici.
Questo bilancio che risposte dà in questo contesto? Credo che
dia delle risposte in alcuni casi affermative, mentre in altri ci
sono indubbiamente dei limiti. Ma credo anche che ci sia un altro
elemento con cui dobbiamo fare i conti, ed è che se mai andremo
verso una riforma federale dello Stato, le questioni che dovremo
affrontare riguarderanno sicuramente il fatto che cercheremo di
indirizzarci verso un federalismo di tipo solidale e cooperativo,
almeno per quanto ci riguarda, però non dobbiamo dimenticarci che
il federalismo contiene degli elementi di competitività che anche
il più solidale dei sistemi non può nascondere.
Questo per un motivo molto semplice, perché nel momento in cui
sarà possibile decidere dell'imposizione fiscale, della tipologia
dei servizi e della loro qualità, quando saremo in grado di
decidere sulla formazione, sulle tariffe, sul sistema scolastico,
sul sistema sanitario, su un sistema di infrastrutture, cioè su
tutta una serie di elementi che condizionano l'attività economica,
è chiaro che questo comporterà un'obiettiva concorrenzialità fra le
regioni e vinceranno le regioni che sono in grado di offrire
soluzioni più efficaci ed a costi più competitivi. Ed abbiamo visto
anche, nel nostro piccolo, che occupazione ed investimenti si sono
spostate da aree limitrofe, proprio perché nella regione c'erano
condizioni più favorevoli. Per cui ci troveremo di fronte a quello
che qualcuno ha definito il voto con i piedi, nel senso che uno si
sposta verso quelle realtà che offrono maggiori opportunità.
Il bilancio che stiamo discutendo presenta da questo punto di
vista dei segnali contraddittori. Da una parte ci sono
indubbiamente degli indicatori positivi: l'indicatore legato al PIL
regionale è sicuramente positivo ed è confermato anche da dati
ultimi, la questione legata ad un minore peso della finanza
regionale rispetto al PIL è importante ed è anche un segnale che
esiste un'imprenditoria - pur con tutti i limiti che ci sono in
questa regione - attualmente si è andati verso il fatto che il peso
della Regione sia sempre minore, non è una strada facile ma è
indubbiamente una linea di tendenza.
Rimangono però delle significative dipendenze da risorse
esterne. Se andiamo a vedere la quota sostitutiva derivante da IVA
da importazione, questa ha un peso rilevante sul bilancio nel senso
che, se la consideriamo in riferimento al bilancio, compreso il
mutuo a pareggio, è del 26 percento, se però non consideriamo il
mutuo a pareggio per coprire il deficit e la consideriamo rispetto
alle risorse, escluso appunto il mutuo a pareggio, questo peso
arriva quasi al 29 percento, quindi è comunque un dato
significativo. E questo lo dico perché nei sistemi federali i
rapporti economici fra Stato e regioni non arrivano a livello del
modello valdostano, cioè ad avere i 9/10 del riparto, ma si tengono
a dei livelli più bassi. Nei sistemi federali europei, e non solo
europei, siamo infatti intorno al 50-60 percento, al 75 percento in
Svizzera, di quelle che sono le entrate complessive.
Quindi ci troviamo a vivere una situazione particolare, che
credo debba essere uno stimolo per cercare, così come si delinea
anche nella relazione di presentazione al bilancio, di aumentare le
nostre risorse e ridurre la dipendenza dall'esterno.
Esistono poi alcuni elementi di preoccupazione, che riguardano
ad esempio un andamento della spesa corrente che è in crescita,
registrando fra il '96 e il '97 un aumento di quasi il 2 percento;
vi sono alcuni oneri che crescono in modo molto forte per quanto
riguarda in particolare il '97, sono gli oneri del personale e
delle spese di funzionamento della Regione; c'è contemporaneamente
una riduzione in percentuale del valore degli investimenti, così
come c'è un incremento rispetto all'anno precedente dei mutui e dei
prestiti.
C'è in sostanza una situazione che sicuramente è florida, ma
emergono anche dei segnali che alcune questioni vanno tenute sotto
controllo. Così come si evidenzia una sempre forte rigidità del
bilancio, nel senso che le spese incomprimibili viaggiano sempre
intorno al 29-30 percento, e altresì che la spesa regionale è
fortemente vincolata dalle leggi in vigore, per cui anche là dove
c'è maggiore libertà di spesa - penso ai fondi globali - ci
troviamo in una situazione in cui all'interno dei fondi globali
stessi la spesa corrente ha un incremento rispetto all'anno
precedente di circa il 5 percento, di conseguenza c'è una riduzione
delle spese per investimenti dall'84 percento del '96 al 79
percento del '97.
E' quindi una situazione che molti ci invidiano: un bilancio che
assegna quasi 16 milioni a testa per ogni abitante della Valle
d'Aosta sicuramente non è un bilancio povero, però ci sono alcuni
segnali che vanno tenuti sotto controllo.
Questo riguarda anche - soprattutto nella prospettiva dello
sviluppo del bilancio triennale, tenuto conto che il bilancio
triennale viene adeguato di anno in anno e quindi ci sono delle
modificazioni delle poste in bilancio - lo sviluppo economico, dove
vediamo che sul piano triennale c'è una riduzione del 20 percento
delle risorse - facendo il '97 sul '99 - e lo stesso vale per la
questione della formazione. Credo che questo sia un settore sul
quale puntare, le risorse umane essendo fondamentali per lo
sviluppo di una qualunque comunità. Ma credo anche che per quanto
riguarda la questione del bilancio ci siano interventi importanti
per l'occupazione: il discorso dei grandi progetti, su cui siamo
tutti convinti che ci debba essere una forte partecipazione del
capitale privato, a partire dal riutilizzo dell'area Cogne, oltre a
tutti gli altri interventi che non sto ad elencare. Stabilito che
una forte partecipazione del privato ci deve essere, è altrettanto
vero che i grandi progetti significano non solo esborso di denaro
da parte della Regione e partecipazione di capitale da parte dei
privati, ma significano soprattutto occasioni di lavoro.
Da questo punto di vista ritengo opportuno che - così come verrà
illustrato successivamente - venga integrata la legge finanziaria
per il '97 di alcuni interventi che tengano conto dei problemi di
occupazione delle fasce più deboli: penso ai lavoratori in cassa
integrazione, ai lavoratori in mobilità, ai disoccupati di lunga
durata. Qui sicuramente è necessario fare uno sforzo ulteriore - mi
pare che a questo riguardo ci siano già degli emendamenti
all'attenzione della Giunta regionale - perché è una questione che
va tenuta in debito conto proprio perché i problemi
dell'occupazione, anche se con dimensioni diverse rispetto a quella
nazionale, riguardano comunque questa regione e soprattutto la
qualità dell'occupazione stessa.
E' vero che questo bilancio non fa alcune scelte, e una fra
queste è la questione dell'Ospedale, perché non credo che il fatto
di aver messo in bilancio 10 miliardi per quanto riguarda i fondi
globali significhi che si va verso la ristrutturazione
dell'Ospedale: non basta. E' altrettanto vero che se guardiamo lo
sviluppo della spesa per la sanità nel triennio, vediamo che la
spesa si mantiene su livelli costanti e anche qua non troviamo una
soluzione al problema che dicevo prima, nel senso che una scelta
non fatta è appunto questa. E' una delle questioni che la
maggioranza deve affrontare ed approfondire in tempi
sufficientemente rapidi, anche perché abbiamo un piano sanitario in
discussione; ci sono indicazioni del Consiglio che erano
estremamente chiare, credo che si debba andare in questa
direzione.
Tenuto conto dell'insieme delle valutazioni, dicevo che ci sono
degli elementi di criticità, ma questo è un dato insito in tutte le
situazioni e in tutti i bilanci, ma ci sono anche degli elementi di
condivisione, per cui credo che questo bilancio consenta, pur con i
limiti che evidenziavo prima, di affrontare un periodo di
difficoltà indubbiamente perché il livello di turbolenza della
situazione economica ed anche politica possiamo pensarlo in aumento
piuttosto che in diminuzione, ma consenta di affrontare questo con
sufficienti garanzie di poter assicurare a questa comunità delle
condizioni di vita e di lavoro che siano sufficienti. Ovviamente
questo vale con un'impostazione che è aperta ai contributi e ai
suggerimenti che possono venire, in primo luogo dall'opposizione,
ma con lo spirito che avevo delineato nell'introduzione, cioè
quello di partire dai dati veri di questa realtà per migliorarla, e
i dati dicono che noi non siamo l'ultima regione di un paese del
quarto mondo.
Presidente Ha chiesto la parola il Presidente della Giunta,
Viérin Dino.
Viérin D. (UV) Je profite de cette accalmie pour illustrer les
amendements que j'ai présentés, au nom du Gouvernement, soit à la
loi des finances soit au budget.
Il s'agit essentiellement de trois amendements. Le premier est
plutôt un amendement d'ordre comptable et technique, à savoir sur
la base de l'analyse faite par le Bureau du personnel, des fonds
nécessaires pour faire face aux dépenses y afférentes, nous sommes
dans la nécessité de présenter un amendement pour augmenter de 6
milliards ces mêmes dépenses. Le deuxième amendement fait référence
aux problèmes liés aux mesures qui sont nécessaires pour faire face
aux problèmes des chômeurs et notamment de ceux qui sont en liste
de mobilité ou "in cassa integrazione". C'est un engagement qui
avait été pris lors des Conseils précédents sur sollicitation aussi
de M. Dujany, qui avait présenté à cet effet une motion à
l'attention de cette assemblée. Ces amendements nous permettent de
présenter des mesures, il y en a trois spécifiquement: une réserve
de 20 pour cent des postes disponibles pour les emplois à durée
déterminée de l'Administration régionale, des interventions dans le
cadre des mesures prévues par le plan triennal pour l'emploi, pour
favoriser l'embauche de ces mêmes personnes et également pour
favoriser leur utilisation dans les travaux d'utilité collective ou
dans les travaux d'utilité sociale.
Enfin, dernier amendement, une modification à la loi n° 90/93
portant attribution de subventions pour la réalisation
d'initiatives dans le secteur de l'environnement, pour permettre
aussi de financer et, donc, d'attribuer des subventions aux
initiatives concernant la réalisation de campagnes de
sensibilisation, d'initiatives visant l'organisation de journées
écologiques ou d'autres initiatives, qui visent essentiellement les
objectifs de la loi.
Les amendements, qui sont prévus dans la loi de finances, ont
évidemment des retombées sur le budget et c'est pour cette raison
qu'il y a des modifications à apporter aux différents tableaux et
surtout aux annexes. Il est donc nécessaire d'y apporter les
corrections y afférentes.
Président S'il n'y a pas d'autres conseillers qui demandent la
parole, je déclare close la discussion générale.
Je donne la parole à l'Assesseur Lévêque.
Lévêque (Ass.tec.) Innanzitutto per esprimere i ringraziamenti,
anche a nome di tutta la Giunta, per gli interventi che questa
mattina sono stati svolti dai diversi consiglieri, a cui
permettetemi di associare i ringraziamenti ai commissari, che hanno
lavorato celermente e in tempi ristretti, in ragione di quella
presentazione anticipata, a cui facevo cenno ieri nella relazione,
indispensabile per dare corso alla strumentazione operativa che con
quest'anno abbiamo inaugurato, e agli uffici, non solo quelli
naturalmente del bilancio e delle finanze, ma agli uffici di tutta
l'Amministrazione, che hanno anch'essi dovuto lavorare in spazi di
tempo che sono iniziati come sempre con l'estate e che però
dovevano concludersi quest'anno entro la metà di ottobre.
Detto questo, alcune considerazioni circa le osservazioni che
più riguardano l'Assessore al bilancio, poiché evidentemente forse
più puntualmente su alcuni temi specifici potranno rispondere oggi
i colleghi Assessori, responsabili dei diversi settori.
In primo luogo alcune considerazioni svolte dal Consigliere
Linty, che in questo momento non è presente, ma su cui mi preme
fare qualche chiarimento. Linty ha parlato di bilancio
inattendibile e ha fatto cenno alle differenze che ci sono fra la
competenza e l'assestato, cioè fra le previsioni di competenza '97
e l'assestato '96, facendo anche riferimento a quella che era la
previsione di competenza del '96. Ma credo che non possa sfuggire a
nessuno di questo Consiglio quello che è intervenuto nel corso del
'96 in termini di consuntivo, assestamenti e variazioni; abbiamo
discusso in questo Consiglio un consuntivo '95, in cui in buona
parte per ragioni connesse al miglioramento della posizione
regionale sui residui, ci siamo trovati circa 100 miliardi di
avanzo di amministrazione di carattere puramente finanziario.
Avanzo di amministrazione che, come tutti ricorderanno, è stato
applicato all'esercizio in corso. Non poteva essere certamente
nelle condizioni né degli uffici né dell'Assessore prevedere a metà
del '95 quello che poteva essere un consuntivo '95, che si esamina
naturalmente dopo marzo, con riferimento particolare non già alla
competenza ma ai residui.
Il secondo fatto da non dimenticare è che nello stesso anno,
cioè nel '96, in particolare due mesi fa, questo Consiglio ha
approvato una seconda variazione di bilancio derivante da
riconteggi fatti dal Ministero delle finanze su saldi di imposte
dovute alla Regione per gli anni '93-'94, che ha consentito di
evidenziare un ulteriore avanzo di circa 90 miliardi.
Eccoli qui i 200 miliardi di Linty, ma che non possono essere
tirati in ballo per smentire quelle che sono affermazioni fatte non
solo quest'anno, ma anche negli anni scorsi circa il rigore - e
sottolineerei la prudenza - con cui le previsioni soprattutto di
entrata sono state fatte dalla Giunta, dall'Assessorato, dagli
uffici.
Auguro a questo Consiglio che altri anni possano, come il '96,
consentire di rimodulare in meglio le disponibilità finanziarie in
corso d'anno; guai sarebbe invece trovarsi nella situazione
opposta, in cui previsioni leggere, fatte per raggiungere scopi
diversi che siano quelli della corretta programmazione finanziaria,
dovessero poi in corso d'anno farci stralciare o ridurre
drasticamente o drammaticamente alcuni interventi per i quali la
comunità, gli uffici, la Giunta avessero già aspettative e
programmi in essere.
Per quanto riguarda le questioni legate ai concetti di
autosufficienza o di autonomia finanziaria, come preferisco
chiamarla, vorrei richiamare l'attenzione su una sezione della
presentazione del bilancio, o della relazione di ieri, che è del
tutto nuova. Collé ha detto che gli sembrava di ripercorrere la
relazione dell'anno scorso, evidentemente in parte c'è
un'impostazione che è seguita e che è una traccia che ritorna; ma
c'è una sezione che non c'era negli anni scorsi e che ho voluto
inserire perché credo che per il Consiglio sia molto importante. E
ringrazio in questo senso anche i richiami che il Consigliere
Ferraris ha fatto al riguardo. Mi riferisco a quella parte sulla
finanza regionale, dove abbiamo voluto evidenziare non già delle
volontà soltanto, ma dei dati a consuntivo che testimoniano di un
andamento che va esattamente nella direzione che negli anni passati
abbiamo auspicato, e al cui orientamento abbiamo cercato di dare
seguito con concrete operazioni.
Viene fuori, lo ripeto, che il dato legato al peso della finanza
regionale sul sistema economico locale, dato che è cresciuto in
modo rilevante nel corso degli anni '80, ha un punto di svolta dopo
il '90 e il confronto fra il quinquennio '85-'90 e il quinquennio
'90-'95 testimonia che oggi, a costanza di risorse regionali in
termini reali, il peso della finanza regionale sull'economia
valdostana è diminuito, e non di poco: dal 56 al 48 percento.
Questo a costanza di entrate significa che il sistema è cresciuto
di più di quanto sia crescita la dinamica delle entrate regionali,
e di questo va dato atto anche ad un sistema che è in grado, pur
con tutti i limiti che conosciamo e su cui si è scritto, di
cominciare ad intraprendere una strada che non è - mi permetta il
Consigliere Bich - ancora la strada fotografata nel '90 sui dati
degli anni '80 dal CENSIS di De Rita, che aveva identificato
correttamente nella ricchezza senza sviluppo una delle
caratteristiche della Valle, ma è una strada che - con lentezza, ma
con dati a consuntivo - sta lentamente muovendo verso un saggio di
crescita diverso fra le disponibilità della Regione e lo sviluppo
del sistema.
Sono fra coloro che hanno scritto, in relazione a quegli anni,
dei rischi che potevano esserci in un sistema in cui questa quota
rappresentasse soglie troppo elevate e in cui la dinamica delle
entrate regionali rischiasse di addormentare il sistema. I dati
consuntivi che ho presentato nella relazione confermano di quei
rischi: quando nel quinquennio '85-'90 il tasso di sviluppo delle
entrate regionali, soprattutto poiché legato a fatti in parte
esogeni all'economia della Valle, cresceva realmente di 4-5 punti
all'anno, è proprio il periodo in cui il tasso di sviluppo è
cresciuto meno del tasso medio nazionale. Diverso è stato
l'andamento dal '90 ad oggi, e di questo bisogna tenere conto
auspicando che questo trend e questa inversione di tendenza voglia
lasciarci aspettare che nel quinquennio 1995-2000, pur
salvaguardando quelle che sono le dotazioni finanziarie di questa
Regione, che ha tanti compiti da svolgere e tanto sostegno deve
dare al sistema nel suo insieme, il tasso dello sviluppo continui
ad essere più elevato rispetto al tasso della dinamica
regionale.
Un'altra cosa è stata detta con chiarezza nella relazione di
ieri e vorrei che fosse chiara anche al Consigliere Tibaldi, che
forse ha interpretato male quanto ho detto. Il Consigliere Tibaldi
ha parlato di salute della Valle d'Aosta che dipende dai soldi
regionali; se si legge con attenzione quanto ho detto ieri, non è
così, io ho detto esattamente il contrario. Ho detto che perché le
finanze regionali possano continuare ad avere una consistenza
significativa, in linea con quanto serve alla Regione per poter
svolgere i suoi compiti, è indispensabile che ci sia un sistema
economico solido, forte, che produca occupazione e ricchezza, che
generi quindi quel gettito imponibile in grado di garantire
all'Amministrazione regionale le entrate fiscali; e non viceversa!
Non siamo più in presenza di una realtà come poteva esserci prima
del '93, in cui i fattori esogeni potevano contribuire a dare alla
Regione delle risorse, la quale poteva ridistribuirle su un sistema
economico anche poco efficiente.
Oggi questa condizione non esiste più: è indispensabile che dal
sistema si producano quelle imposte sulle persone fisiche, quelle
imposte sulla ricchezza, quelle imposte sui redditi, quelle imposte
sui profitti, quelle imposte sugli affari, quelle imposte sui
consumi, che sono indice di dinamica e di salute dell'economia e
che si riflettono sul bilancio regionale, che a quel punto ha le
risorse per poter fare la sua amministrazione.
Credo che una terza questione vada evidenziata, ed è lo sforzo
di quest'Amministrazione anche di innovare sé stessa, uno sforzo
che forse non ha stravolgenti impatti sulle cifre del bilancio, uno
sforzo che a breve periodo si è voluto attuare con gradualità, ma
uno sforzo su cui si è impegnati da mesi, uno sforzo che credo
cominci ad avere anche qualche evidenza sui documenti contabili,
sul metodo di controllo di gestione e sulle relazioni che,
soprattutto con il consuntivo dell'anno prossimo, dovrebbero essere
più evidenti a questo Consiglio fra momento di previsione e momento
di valutazione a consuntivo.
Ho sempre condiviso quanti, Chiarello è uno di questi, hanno
sostenuto che il vero giudizio va dato sul consuntivo; forse troppo
poca attenzione i Consigli regionali hanno dedicato ai consuntivi
in passato e soprattutto l'impostazione degli stessi consuntivi
fatta dalle diverse Giunte e dagli uffici è difficile da mettere in
relazione alle previsioni. Uno degli impegni che ci si assume è
quello di mettere in maggior relazione i due documenti, ma credo
che il passare da un bilancio che era disseminato di piccoli
capitoli ad un bilancio che deve consentire invece al Consiglio di
comprendere le linee di indirizzo, gli interventi, lasciando poi
alla Giunta e alle strutture dare gambe agli interventi che il
Consiglio ha discusso e approvato, sia un passo avanti verso
quell'ammodernamento che si è spesso richiesto e che poi, quando si
tenta di introdurre, sempre trova resistenze a volte non
comprensibili.
Non credo, Consigliere Tibaldi, che sia interesse di questo
Consiglio decidere quante Panda deve comprare la Forestazione e
quante ne deve comprare la Protezione civile e quanti mezzi invece
deve avere l'altro servizio. Penso che sia più importante che
questo Consiglio stabilisca se le soglie di spesa destinate agli
automezzi e al funzionamento sono soglie preoccupanti, accettabili,
o che garantiscano il funzionamento degli uffici. Ecco poi il
significato del bilancio di gestione, che è quello che invece deve
ripartire nell'ambito di tali somme le necessità che i diversi
servizi ed uffici hanno per raggiungere gli obiettivi che il
Consiglio dà loro.
Qualche considerazione sulla "Regione leggera", o
sull'intervento della Regione. Mi dispiace che sto puntualmente
trattando i punti che riguardano consiglieri che al momento non
sono in aula. A Bich vorrei richiamare le enormi difficoltà di
fronte alle quali ci si trova proprio nei momenti in cui, pur
perseguendo obiettivi di alleggerimento della presenza regionale in
economia - obiettivi che mi pare siano cari al Consigliere Bich -
si viene al dunque, cioè nel momento in cui la Regione o sceglie di
uscire o sceglie di non entrare.
Faccio due esempi: la discussione che si è avuta quando la
Regione scelse di uscire dalla società di distribuzione del metano,
in cui le posizioni fra assertori di "Regione leggera" e di
liberismo si confondevano un po' con quelle di tutela della
presenza della Regione in quella società; gli accenni fatti alle
funivie, dove la Regione allo stato attuale, valutando quelle due
società come due società in grado di avere un loro mercato, quindi
una loro gestione privata, ha scelto di mantenere la sua quota, che
è significativa (34-35 percento), e sta guardando il mercato cosa è
in grado di produrre. Anche in questo caso sovente si levano tirate
di orecchie surrettizie o malcelate o a non interventi della
Regione, o a silenzi della Regione, quando in occasioni diverse, in
cui interventi regionali erano indifferibili e insostituibili, ci
furono le critiche perché la Regione non stava al suo posto.
E' chiaro che in un sistema come quello valdostano, con le
dimensioni e con la complessità che ha, non può esistere un settore
economico privato senza un ente di sostegno e di supporto come il
settore pubblico, come la Regione; così come non potrebbe esistere
un futuro per la Valle se il settore privato non fosse dinamico e
non avesse una sua identità, ma tutto fosse regionalizzato. Mai
come in una realtà come la nostra, se vuole proseguire e
rafforzarsi, è indispensabile a mio modo di vedere, una coesione,
una comunione di intenti nel rispetto dei diversi ruoli fra il
privato, il mercato, e l'ente pubblico.
Concludo questa breve replica con due osservazioni e
considerazioni su un tema che, se lo riterrà, il mio collega al
turismo potrà approfondire dopo, ma che mi sento di fare perché
tema sollevato da più interventi e che riguarda la dotazione di
fondi destinata a questo settore.
Credo che vada letta con molta attenzione questa cosa, sia in
considerazione alla limitatezza di un'analisi che si fermi solo sul
dato quantitativo di questo fenomeno, sia con riferimento anche
allo stesso dato quantitativo, perché sul dato quantitativo legato
al settore turismo, oltre ai fondi che sono previsti in bilancio
direttamente sui capitoli nei fondi globali e complessivamente nel
triennio, va tenuto conto di alcuni effetti.
Il primo effetto è quello dei fondi rotazione. C'è un fondo di
rotazione che riguarda specificatamente un capitolo che
storicamente è stato sempre molto rilevante del comparto turistico,
che è quello del fondo di rotazione della legge n. 33 sugli
alberghi, che è un fondo di rotazione che oggi si autoalimenta, nel
senso che dai rientri dei mutui già concessi acquisisce le
disponibilità necessarie - anzi, siamo in una fase in cui i ritorni
sono superiori alle richieste - per far sì che dal bilancio
regionale non debbano più dipendere rifinanziamenti allo stato
attuale.
Secondo effetto: seconda variazione di bilancio '96. Non ci
dimentichiamo che con la seconda variazione sono stati destinati
alla gestione speciale della Finaosta 45 miliardi di interventi che
vanno verso le imprese e che in Valle vanno anche, in particolare,
ad imprese che operano direttamente o nell'indotto del settore del
turismo.
In terzo luogo, non ci dimentichiamo dell'effetto Saint-Vincent:
questa finanziaria, qualcuno lo ha accennato, individua in un piano
sessennale a beneficio di Saint-Vincent interventi di supporto ad
una realtà che è molto importante per il turismo, non sono
interventi mirati alla Casa da gioco, sono interventi mirati a
riqualificare un tessuto di offerta turistico-terziaria in un polo
turistico-terziario che ha due insediamenti importanti: uno, la
Casa da gioco, l'altro, in prospettiva di una riqualificazione di
un bilancio, le Terme di Saint-Vincent.
Quarto, non dimentichiamo gli effetti della legge "Aosta
capitale", che non sono interventi diretti al turismo, ma che sono
anche questi interventi pluriennali significativi, che sono mirati
a riqualificare un tessuto come quello del capoluogo regionale, che
non può non avere impatti sull'offerta e il quadro di riferimenti
in cui vengono a trovarsi le proposte e i prodotti turistici.
Non dimentichiamo infine che anche sui capitoli, per quanto
riguarda la promozione, forse non nella misura auspicata
dall'Assessore, c'è un aumento di disponibilità per la promozione
della Valle sui mercati, attraverso i media, attraverso i mix che i
tecnici e successivamente la Giunta riterranno più adeguati al
raggiungimento degli obiettivi.
Di questi elementi, oltre che di alcuni grandi progetti -
qualcuno ha parlato del Forte di Bard, che non si può pensare che
non sia un investimento anche con ricaduta sul settore turistico in
prospettiva, ma anche il progetto finanziato da Bruxelles sui
percorsi storici - va tenuto conto quando si esamina il bilancio,
che non credo vada letto solamente prendendo un elenco di capitoli
e facendone la somma. Ho parlato del turismo perché di turismo
alcuni hanno parlato, ma lo stesso discorso vale anche per gli
altri settori. Ne va tenuto conto, dicevo, per gli impatti che
hanno questi interventi di vasta portata; citiamo ancora
l'Aeroporto: quanto dei soldi dell'Aeroporto avrà una ricaduta per
il turismo, per il commercio e per i traffici, e quanto poco invece
per il settore trasporti tout court? Eppure nel bilancio li
troviamo nel capitolo del trasporti.
Credo quindi che sia importante dare una lettura degli
interventi in modo integrato, tenendo conto delle loro effettive
ricadute. Vi ringrazio.
Si dà atto che, dalle ore 12,50, presiede il Vicepresidente
Aloisi.
Presidente Ringrazio l'Assessore Lévêque. Con questo intervento
terminano i lavori della seduta mattutina, il Consiglio è
aggiornato alle ore 16.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK