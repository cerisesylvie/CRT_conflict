Consiglio Regionale della Valle d'Aosta - Oggetto del Consiglio n. 3998 del 5 dicembre 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3998 del 5 dicembre 1992 - Resoconto
OGGETTO N. 3998/IX Prosecuzione dell'esame del disegno di
legge: "Norme per l'elezione del Consiglio regionale della Valle
d'Aosta".
Bich (Presidente)
Riprendiamo dall'esame dell'articolo
1 del disegno di legge regionale per l'elezione del Consiglio
regionale della Valle d'Aosta.
Abbiamo già esaminato il primo emendamento all'articolo 1,
presentato dai consiglieri Martin, Lavoyer, Maquignaz, Rusci e dal
sottoscritto, passiamo adesso agli emendamenti presentati dal
PDS.
Vogliamo attendere la Consigliera Monami?
Ha chiesto di parlare il Consigliere Bajocco, ne ha facoltà.
Bajocco (PCI-PDS)
Mi dispiace che la Consigliera
Monami non sia ancora presente, mi auguro che arrivi quanto
prima.
Il primo emendamento, che chiede di sostituire il comma 2 con il
seguente:
"Ogni elettore dispone di un voto di lista e di un
voto di preferenza tra i candidati della lista votata nei modi e
con i limiti stabiliti dalla presente legge"
; noi lo ritiriamo,
perché abbiamo presentato un emendamento all'articolo 34, dove si
discuterà sul voto di preferenza.
Ritiriamo quindi questo emendamento, che discuteremo insieme
agli emendamenti presentati dagli altri gruppi e a questo
emendamento che abbiamo presentato come gruppo PDS.
Il secondo emendamento prevede di aggiungere i commi 3bis, 3ter,
3quater, così formulati:
comma 3 bis:
"Due o più liste possono presentarsi coalizzate
con le modalità previste dalla presente legge"
;
comma 3 ter:
"Venticinque seggi vengono assegnati tra le
liste concorrenti, con le modalità previste all'articolo 50 della
presente legge"
;
comma 3 quater:
"Sette seggi vengono assegnati alla lista o
alla coalizione di liste che ottiene la maggioranza dei voti. Tre
seggi vengono assegnati alla lista o alla coalizione di liste che
ottiene il secondo maggior numero di voti con le modalità previste
dall'articolo 50 del comma 1 della presente legge"
.
Presidente
Diamo atto che il primo emendamento
all'articolo 1, comma 2, che recita:
Emendamento "Ogni elettore dispone di un voto di lista e di un
voto di preferenza tra i candidati della lista votata nei modi e
con i limiti stabiliti dalla presente legge",
viene meno perché ritirato dai presentatori.
Sugli emendamenti illustrati dal Consigliere Bajocco è aperta la
discussione. Chi chiede la parola? Nessuno?
Pongo in votazione l'emendamento che aggiunge un comma 3 bis,
che recita:
Emendamento "Due o più liste possono presentarsi coalizzate con
le modalità previste dalla presente legge".
Esito della votazione
Presenti: 33
Votanti: 11
Favorevoli: 11
Astenuti: 22 (Agnesod, Aloisi, Beneforti, Bondaz, Chiofalo,
Faval, Lanièce, Limonet, Louvin, Marcoz, Milanesio, Mostacchi,
Pascale, Perrin, Riccarand, Ricco, Rollandin, Stévenin, Trione,
Vallet, Viérin e Voyat)
Il Consiglio non approva
Presidente
Pongo in votazione l'emendamento che
aggiunge un comma 3 ter, che recita:
Emendamento "Venticinque seggi vengono assegnati tra le liste
concorrenti, con le modalità previste all'articolo 50 della
presente legge".
Esito della votazione
Presenti: 33
Votanti: 11
Favorevoli: 11
Astenuti: 22 (Agnesod, Aloisi, Beneforti, Bondaz, Chiofalo,
Faval, Lanièce, Limonet, Louvin, Marcoz, Milanesio, Mostacchi,
Pascale, Perrin, Riccarand, Ricco, Rollandin, Stévenin, Trione,
Vallet, Viérin e Voyat)
Il Consiglio non approva
Presidente
Pongo in votazione l'emendamento che
aggiunge un comma 3 quater:
Emendamento "Sette seggi vengono assegnati alla lista o alla
coalizione di liste che ottiene la maggioranza dei voti. Tre seggi
vengono assegnati alla lista o alla coalizione di liste che ottiene
il secondo maggior numero di voti con le modalità previste
dall'articolo 50 del comma 1 della presente legge".
Esito della votazione
Presenti: 33
Votanti: 11
Favorevoli: 11
Astenuti: 22 (Agnesod, Aloisi, Beneforti, Bondaz, Chiofalo,
Faval, Lanièce, Limonet, Louvin, Marcoz, Milanesio, Mostacchi,
Pascale, Perrin, Riccarand, Ricco, Rollandin, Stévenin, Trione,
Vallet, Viérin e Voyat)
Il Consiglio non approva
Presidente
Passiamo ora agli emendamenti presentati
dall'Union Valdôtaine, sempre all'articolo 1.
Ha chiesto di parlare il Consigliere Perrin, ne ha facoltà.
Perrin (UV)
Cet amendement présenté par le Groupe de
l'Union Valdôtaine n'aurait même pas besoin d'être illustré. Le
problème Walser a fait l'objet d'un gros débat en ces derniers
temps, surtout après la présentation de la part des représentants
Walser, de leur volonté d'être représentés au sein de ce Conseil
régional.
Je crois pouvoir me référer à une phrase que M. le Président du
Gouvernement a dite dans sa première intervention. Il a justement
souligné le fait qu'une loi électorale devrait tenir compte du
particularisme de la Vallée d'Aoste; la méthode qui nous a été
dictée par le Parlement italien, c'est-à-dire la nécessité des deux
tiers du Conseil pour pouvoir délibérer ne permet pas de tenir
compte de ces spécificités, puisque cette loi doit être un
compromis des différentes volontés.
Mais je crois qu'il y a un problème sur lequel cette loi peut
être spécifique à notre réalité valdôtaine et c'est justement la
présence des Walser à l'intérieur de ce Conseil régional même, à
travers un collège uninominal qui puisse les représenter.
Il y a un parallélisme net, sûr, entre la situation de la Vallée
d'Aoste par rapport à l'Etat et entre la situation des Walser par
rapport à la Vallée d'Aoste.
Depuis le début du siècle, nos ancêtres, surtout à l'intérieur
des Groupes pour la défense de la langue française (celle qui est
devenue ensuite la Ligue Valdôtaine), avaient avancé la requête
d'être représentés, à travers un collège électoral valdôtain, de
façon que puissent être les valdôtains à envoyer au Parlement
italien d'alors leurs représentants. Ceci a été redemandé fortement
au cours de la guerre de libération et le statut provisoire et
celui définitif de 1948 l'ont permis, surtout pour le
particularisme ethnique et linguistique de notre Région.
Donc si l'Etat a pris en considération ce problème valdôtain, je
crois que la Vallée d'Aoste doit prendre à son intérieur en
considération le problème Walser, problème qui ne peut être résolu
qu'à travers un collège uninominal de façon que ce soient les
Walser mêmes à déterminer qui doit les représenter au sein du
Conseil régional.
J'ai dit que cet amendement n'a pas besoin de grande
illustration, c'est un problème de principe et l'Union Valdôtaine a
voulu le soulever en tant que tel. Chaque minorité a droit à être
défendue, chaque majorité a le devoir de défendre une minorité.
Comme nous demandons à l'état italien de respecter la minorité
valdôtaine, nous devons nous respecter la minorité Walser.
Presidente
Ha chiesto di parlare il Consigliere
Martin, ne ha facoltà.
Martin (ADP)
Noi siamo d'accordo nel dare la
possibilità alla comunità Walser di essere rappresentata nel
Consiglio regionale, ma pensiamo che questo possa avvenire senza
l'attuazione di due collegi elettorali in Valle d'Aosta.
Pertanto ci asterremo su questo emendamento e siamo disponibili
a discutere ed eventualmente votare a favore di altri emendamenti,
presentati dai diversi gruppi, che tramite apparentamenti o in
altro modo danno comunque la possibilità ad un rappresentante
Walser di poter sedere in questo Consiglio, con la possibilità di
essere inserito in una lista ottenendo un certo numero di voti e
subentrando eventualmente all'ultimo eletto.
Quindi ci dichiariamo d'accordo sul principio, ma ci asteniamo
su questo emendamento perché siamo per un unico collegio
elettorale.
Presidente
Ha chiesto di parlare la Consigliera
Cristina Monami, ne ha facoltà.
Monami (PCI-PDS)
Anche noi siamo d'accordo perché,
per questioni di principio si debba affrontare finalmente questo
argomento. Riteniamo che le minoranze e le differenze vadano
rispettate e tutelate, ci sembra che le maggioranze debbano farsi
carico delle minoranze. Farsi carico, secondo me, significa non
isolare, non consentire che possano andare per la loro strada, ma
farsi carico significa rinunciare a qualche cosa. E allora questo
Consiglio regionale dimostrerà di aver davvero preso in
considerazione il problema Walser, se tutelerà questa minoranza
facendosene carico e quindi rinunciando a qualcosa.
A questo proposito abbiamo presentato un emendamento insieme
alla Democrazia Cristiana, che è diverso dalla istituzione di un
collegio specifico, e a quel proposito discuteremo, mentre ci
asteniamo sulla costituzione di un altro collegio.
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Il Gruppo DC, unitamente al Gruppo del
PDS, ha presentato un unico emendamento che riteniamo sia foriero
di successo per la rappresentanza Walser in seno a questo
Consiglio.
Non abbiamo condiviso fin dalla nascita la costituzione di due
collegi, perché ci sembrava che con questo sistema si arrivasse
alla ghettizzazione dei Walser. Pertanto, proprio perché abbiamo
presentato un emendamento che va nell'ottica di dare una
rappresentanza ai Walser, noi ci asterremo su questo
emendamento.
Presidente
Ha chiesto di parlare il Consigliere
Agnesod, ne ha facoltà.
Agnesod (UV)
Vorrei fare alcune considerazioni su
questo emendamento che il Gruppo dell'UV ha presentato.
Secondo me ci sono delle incongruenze e delle contraddizioni
sulle affermazioni fatte da esponenti degli altri gruppi a questo
riguardo, perché se il principio per cui questa minoranza ha
diritto ad essere rappresentata si riferisce alla sua
caratteristica etnica, alla sua unicità, al fatto di essere una
minoranza nella minoranza valdostana, secondo me questo principio
deve essere riconosciuto con un collegio. Non ha senso trovare una
mediazione su questo principio, perché, se principio è, deve
rimanere. Diceva la Consigliera Monami che dobbiamo rinunciare;
certamente dobbiamo rinunciare a qualcosa, ci saranno solo 34
consiglieri e uno sarà rappresentante della comunità Walser.
Mi sembra quindi una contraddizione in questi termini; se noi
inseriamo nelle liste, o apparentiamo delle liste che rappresentano
dei partiti politici e dei movimenti, questo rappresentante che
verrà eletto dovrà comunque seguire una certa disciplina e una
certa regola rispetto alla lista, e non potrà più essere il
rappresentante di una comunità come lo siamo rappresentati noi in
Parlamento.
Qui non abbiamo delle forze autonomiste locali che possono
essere rappresentate al di fuori degli schemi regionali, quindi
questi sarebbero degli esponenti singoli, e secondo me questa
rappresentanza ha senso se c'è un collegio, diversamente la vedo
molto ridotta come contenuto e oltretutto una contraddizione
evidente.
A mio avviso è un atteggiamento irrispettoso verso questa
comunità, quindi se abbiamo la volontà chiara, come sembra, di
principio, per cui vogliamo riconoscere questa comunità, dobbiamo
fare il secondo collegio.
E' già - e questo è un commento che voglio fare a questa legge -
una leggina molto leggera; se andiamo ancora a rinunciare a questi
principi, portiamo a casa ben poca cosa.
Presidente
Ha chiesto di parlare il Consigliere
Maquignaz, ne ha facoltà.
Maquignaz (GM)
Per dichiarare che voterò a favore
dell'emendamento presentato dall'Union.
Presidente
Ha chiesto di parlare il Consigliere
Rollandin, ne ha facoltà.
Rollandin (UV)
Je veux à mon tour faire un rappel à ce
sujet. A propos de la communauté Walser on a parlé à maintes
reprises dans ce Conseil, je voudrais rappeler qu'on avait même
approuvé un projet de loi et différentes tentatives avaient été
faites au niveau du Parlement pour essayer de faire reconnaître le
représentant des Walser. On nous avait dit que ce n'était pas
possible au niveau du Parlement; compte tenu qu'il y aura
finalement les compétences du Conseil régional, ce sera là le
moment de voir s'il y a la possibilité d'exploiter ce
droit.
Je crois qu'aujourd'hui nous avons la possibilité de voir si on
est cohérent ou non, même si j'avoue que le système n'est pas le
plus correct; il faudrait en effet prétendre que si doit y être le
représentant des Walser, il doit avoir certaines caractéristiques
de représentativité. J'avoue qu'en effet il devrait avoir la
possibilité de représenter cette minorité, par conséquent connaître
la langue et être à même de défendre les intérêts de cette petite
communauté.
Je crois que la question a été insérée d'une façon drôle dans ce
contexte; je crois que la possibilité d'étudier un système qui
pouvait être mieux placé et qui pouvait être concevable d'une façon
différente existait; aujourd'hui reste cet amendement qui est
capital au moins pour dire que, face à une opportunité, on a voulu
rendre un service à une communauté avec cohérence, avec des
principes qui dans cette salle avaient été défendus à maintes
reprises.
Presidente
Pongo in votazione l'emendamento presentato
dall'Union Valdôtaine all'articolo 1, comma 4, che recita:
Emendamento Il comma 4 dell'articolo 1 è sostituito dal
seguente:
"4. Il territorio della Regione Valle d'Aosta è distinto in due
collegi elettorali. Il primo collegio comprende tutti i comuni
della Valle d'Aosta, ad eccezione di Gressoney Saint Jean,
Gressoney La Trinité ed Issime e ad esso sono assegnati 34
consiglieri. Il secondo collegio è formato dal territorio dei
comuni di Gressoney Saint Jean, Gressoney La Trinité ed Issime e ad
esso è assegnato un consigliere".
Esito della votazione
Presenti: 33
Votanti: 13
Favorevoli: 13
Astenuti: 20 (Aloisi, Bajocco, Beneforti, Bich, Bondaz, Chenuil,
Chiofalo, Cout, Lanièce, Lavoyer, Limonet, Mafrica, Martin,
Milanesio, Monami, Pascale, Riccarand, Ricco, Rusci e Trione)
Il Consiglio non approva
Presidente
Pongo in votazione l'articolo 1:
Esito della votazione
Presenti: 34
Votanti: 31
Favorevoli: 27
Contrari: 4
Astenuti: 3 (Gremmo, Lanivi, Lavoyer)
Il Consiglio approva
Presidente
E' stato presentato un articolo 1 bis dal
Gruppo della DC. Ha chiesto di parlare il Consigliere Bondaz, ne ha
facoltà.
Bondaz (DC)
Signori consiglieri, questo emendamento,
unitamente a quello relativo alla preferenza unica, che verrà
discusso insieme all'articolo 34, sono i due emendamenti che ha
presentato la DC, oltre a quello che è stato presentato insieme al
PDS.
Riteniamo che rispetto alla legge che è stata portata in aula
per la discussione, per la quale in commissione non si erano
discussi gli emendamenti perché la commissione nel suo insieme
aveva ritenuto più logico arrivare ad una discussione in aula,
questo sia uno di quegli emendamenti che possano qualificare una
legge, soprattutto questa legge, che è di carattere elettorale.
Non sta a me ricordare che il Consiglio regionale (mi riferisco
alle ultime parole che ha detto il Consigliere Rollandin
sull'emendamento presentato dal Gruppo dell'UV) in data 17 luglio
1992 ha approvato una risoluzione, che dichiarava:
"Valutando
positivamente nel contesto delle più ampie riforme necessarie
nell'ambito del nostro ordinamento la possibilità che sia
introdotta una regola di incompatibilità fra le funzioni esecutive
e il mandato di consigliere regionale"
.
Mi auguro che i signori consiglieri, che hanno votato questa
risoluzione, non mutino la loro opinione, perché sarebbe davvero
strano a pochi mesi di distanza, tanto più su un argomento di
questo tipo, che è stato definito pochi giorni or sono dalla
commissione bicamerale, che ha stabilito il principio per cui non
ci sarebbero più le compatibilità fra membro del parlamento e
ministro.
Non credo che dobbiamo fare delle battaglie di retroguardia,
credo che questo emendamento vada nell'ottica di un miglioramento
complessivo della legge, quindi augurandomi che questa venga
approvata, ricordo ancora che due regioni a statuto speciale come
il Friuli Venezia Giulia e la Sardegna hanno approvato analoghi
articoli, che prevedono addirittura all'articolo 1, quindi come
dato fondamentale e costitutivo di una legge, la incompatibilità
fra l'incarico di assessore e quello di consigliere regionale.
Dicevo poc'anzi che questa è una di quelle cose che possono dare
una valenza ancor più positiva ad un disegno di legge che ha fatto
il suo iter con estrema difficoltà per cercare di trovare degli
accorpamenti i più ampi possibili.
Dopo la votazione di questo emendamento e dell'emendamento
relativo alla preferenza unica, la DC farà le sue valutazioni sulla
votazione globale del testo di legge.
Presidente
Ha chiesto di parlare la Consigliera
Cristina Monami, ne ha facoltà.
Monami (PCI-PDS)
Abbiamo parlato in quest'aula di
separazione fra potere amministrativo e potere legislativo, abbiamo
parlato di incompatibilità, abbiamo precedenti illustri: non solo
l'ordine del giorno da tutti noi votato ma anche la scelta fatta
dalla bicamerale e la scelta fatta dai nostri colleghi della
Sardegna e del Friuli Venezia Giulia.
A maggior ragione mi sembra in una Regione piccola come la
nostra sia opportuno separare questi poteri.
Nell'arco di questi anni è risultato chiaro a tutti quanti come
la forza di un partito derivasse proprio dagli assessorati chiave
occupati da questo partito; pertanto credo che si debba prendere
atto che abbiamo il dovere di riconoscere questo e di lavorare a
questo fine.
Per quanto ci riguarda, pensiamo però che questa incompatibilità
andrebbe accompagnata a forme di ineleggibilità, cosa che invece in
questa legge non è possibile. Ragione per cui voteremo questo
emendamento presentato dalla DC, perché va nella strada giusta, va
verso la riforma della politica come dicevo prima, speriamo però
che si accompagnino altre riforme, altre scelte compiute da questo
Consiglio regionale, che possano andare a meglio qualificare questa
scelta.
Presidente
Ha chiesto di parlare il Consigliere
Martin, ne ha facoltà.
Martin (ADP)
Sono stato uno di quei consiglieri che
alcuni mesi fa ha votato quell'ordine del giorno che ricordava
poc'anzi il Consigliere Bondaz, perché credevo che questa
discussione sulla cosiddetta riforma istituzionale, che partiva
appunto dalla incompatibilità fra il consigliere e l'assessore,
dalla separazione dei poteri, dall'eventuale elezione diretta del
Presidente della Giunta e cose di questo genere andassero
finalmente affrontate.
Ricordo che nelle prime riunioni della I Commissione questi
argomenti furono affrontati, però poi via via vennero dimenticati e
l'attenzione della commissione si concentrò soprattutto sulla legge
elettorale con l'intenzione di ridiscutere di questi problemi e, se
non ricordo male, di presentare un testo di legge successivo che
disciplinasse tutta la materia. C'erano anche delle perplessità
sull'inserire o meno questa norma nella legge elettorale, perché è
pur vero che la legge della Sardegna è passata con questa norma, ma
non è detto che la stessa cosa capiti alla nostra legge, in quanto
questa dovrebbe essere materia di riforma istituzionale, quindi
materia di cui dovrebbe occuparsi il Parlamento. In un primo tempo
come movimento abbiamo iniziato questa discussione, ma poi, proprio
perché abbiamo capito che tutto questo sarebbe stato rimandato nel
tempo, ci siamo fermati su questo argomento ed abbiamo concentrato
la nostra attenzione sulla legge di riforma elettorale.
Personalmente sono abbastanza convinto che si debba andare
sempre più verso una separazione netta di poteri fra il Consiglio
regionale e la Giunta regionale, ma questa è una opinione
strettamente personale che vorrei chiarire con il mio movimento,
cosa che per il momento non è ancora accaduta. Pertanto per questo
motivo a tutt'oggi non siamo in grado di dare una risposta su
questo argomento e ci asterremo su questo emendamento.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Voterò a favore di questo emendamento.
D'altra parte occorre essere per lo più conseguenziali per essere
credibili, e mi dispiace di non aver sentito gli alfieri del
rinnovamento prendere su questo argomento la parola. Sono quattro
anni, anzi di più, che ho iniziato a parlare di questo argomento
con grande convinzione e con grande forza morale, già in uno dei
miei primi abboccamenti all'ufficio gruppi con qualche
Consigliere.
Devo dire che ero un "assessorino" che usciva dal Comune di
Aosta, mi faceva un po' strano sentire qualcuno che con così grande
coscienza e ponderatezza era arrivato alla conclusione di dire che
tutto sarebbe cambiato solo se noi fossimo riusciti qui dentro a
ridare a questo Consiglio regionale la dovuta centralità, a
separare nettamente l'esecutivo dal legislativo, a dire che il vero
dominus
delle grandi scelte doveva essere il Consiglio
regionale. Mi si facevano anche degli esempi, mi si diceva: "Vedi,
in questo Consiglio è sufficiente una maggioranza di 18 per
governare (allora la Giunta era formata da 8 componenti), tu pensa
che 8 che siedono in Giunta da soli sono quasi il 50 per cento
della maggioranza".
A fortiori adesso che i componenti della Giunta sono 9,
dovrebbero andare bene queste valutazioni e questi discorsi.
Sembrava che il problema fosse quello di inserirlo nella legge;
la Sardegna l'ha inserito e la legge della Sardegna è stata votata
ed è passata l'incompatibilità. Non starò mica qui a ricordare una
cosa che ci è banale, che tutti sappiamo: i danni che il voto di
scambio ha fatto in questo paese; non sono certo che basterebbe
questo ad eliminare il vezzo e il fenomeno del voto di scambio, ma
una forte limitazione di avrebbe.
Sono anche sicuro che, chiunque siede sulla sedia di Assessore o
di Presidente della Giunta, molto più a cuor leggero potrebbe dire
talvolta qualche no salutare e soprattutto avrebbe tanto tempo in
più per programmare in modo più compiuto il suo lavoro. Attenzione,
non si sarebbe posta con uguale forza la problematica, se avessimo
optato per un maggioritario, perché là davvero le coalizioni
vincenti sono valutate su un lavoro svolto e che dura almeno cinque
anni; alla fine l'elettore si rende conto della capacità degli
amministratori, del programma svolto, degli obiettivi raggiunti.
Purtroppo quel metodo è stato cassato, ha preso proprio pochi
suffragi favorevoli.
Il mio invito è di essere conseguenziali su questo argomento; a
me ha fatto piacere di sentire questa forte dichiarazione finale
nell'intervento del Consigliere Bondaz, il quale ha detto: "Noi
abbiamo posto due opzioni: una è l'opzione della incompatibilità
fra la carica di consigliere e di assessore, l'altra è la
preferenza unica, cassatele e andremo a vedere".
Prendo atto di queste dichiarazioni, aspetto di vedere cosa farà
il Consiglio e conseguentemente aspetterò di vedere cosa farà la
DC.
Presidente
Ha chiesto di parlare il Consigliere
Limonet, ne ha facoltà.
Limonet (DC)
Come già enunciato nell'intervento
fatto nel dibattito generale, penso che la legge in se stessa
presenti poche novità. A mio avviso, seppure siano esse su
posizioni diverse, le vere innovazioni sono appunto raccolte negli
emendamenti, sia in alcuni di quelli che appena sono stati
dibattuti e votati, che in altri che ancora devono passare al
vaglio del Consiglio.
Come già detto prima dal Consigliere Bondaz, la DC ha
individuato nella approvazione di questa legge due di questi
emendamenti come condizione irrinunciabile. Questi due emendamenti
sono la costituzione di un ulteriore articolo , cioè l'articolo 1
bis del quale stiamo dibattendo, per la regolamentazione della
incompatibilità fra l'assessore e il consigliere, e la variazione
al secondo comma dell'articolo 34, cioè la introduzione della
preferenza unica.
Non aggiungerò ulteriori apprezzamenti ad un argomento che già
bene ha illustrato il Consigliere Bondaz. Inoltre per non portare
via altro tempo alla assemblea consiliare, estendo il tenore di
questo intervento fatto per l'articolo 1 bis all'emendamento del
secondo comma all'articolo 34 di questa legge.
Presidente
Ha chiesto di parlare la Consigliera
Cristina Monami, ne ha facoltà.
Monami (PCI-PDS)
Sarò brevissima. Volevo aggiungere,
visto che stiamo parlando di incompatibilità fra assessore e
consigliere, che (proprio come diceva il Consigliere Rusci) non
siamo così ingenui da pensare che tutto può cambiare se si fa una
cosa. In questi due giorni ci siamo resi conto che molte sono le
implicazioni e molti sono i passi che si devono fare, e molte le
caselle che si devono costruire per arrivare ad una riforma
istituzionale che riformi la politica.
Allora chiedo al Presidente della I Commissione, collega
Milanesio, di voler convocare la Commissione stessa appena finita
questa tornata consiliare, perché ci si possa mettere tutti quanti
a lavorare relativamente a queste argomentazioni, relativamente
alle incompatibilità, relativamente alle ineleggibilità,
relativamente al numero dei mandati. Sono anni, diceva il
Consigliere Rusci, che si parla della incompatibilità fra
consigliere ed assessore, sono molti anni che i cittadini parlano
di porre un limite al numero dei mandati dei consiglieri, dei
deputati, degli assessori, dei presidenti e così via.
Queste sono le scelte innovative, queste sono le scelte
moralizzatrici. Abbiamo parlato molto, tutti quanti abbiamo
richiamato sovente la gente, forse anche troppo, credo che dopo
queste due giornate di parole non possiamo fare a meno che
ritrovarci domani stesso, in I Commissione, e lavorare su queste
cose.
Si dà atto che dalle ore 16,58 alle ore 17,01 assume la
Presidenza il Vicepresidente Trione.
Presidente
Ha chiesto di parlare il Presidente Bich, ne
ha facoltà.
Bich (GM)
E' un intervento brevissimo, solo per
annunciare il nostro voto favorevole all'articolo 1 bis proposto
dal gruppo DC. Ci sembra un atto innovativo, che d'altronde è già
stato ampiamente commentato a tutti i livelli, non solo regionale
con la nuova legge elettorale della Sardegna. La separazione del
momento amministrativo e di governo da quello consiliare
legislativo può essere un elemento salutare nell'ambito della
dialettica democratica, quindi della costruzione di una nuova
aggregazione ordinamentale pubblica.
Mi sembra che la Consigliera Monami abbia ragione quando accenna
ad altre forme di incompatibilità, come quella della ripetizione
dei mandati, invitando quindi ad andare ad una limitazione alla
ripetizione dei mandati. Ci sono dei consiglieri che sono
consiglieri a vita per diversi motivi: alcuni per un valore
intrinseco dovuto al loro indubbio carisma, altri per elementi
molto meno nobili. Riterrei che la limitazione dei mandati a due,
tre al massimo, sarebbe una conseguenza logica di un codice di
incompatibilità e di rotazione dei poteri della
rappresentatività.
Non faccio parte della I Commissione consiliare, ma qualora si
dovesse discutere di questo argomento parteciperò senz'altro ai
lavori in modo da poter portare questo nuovo codice di
regolamentazione dei mandati. D'altronde non è una novità. Prima di
tutto dovrebbe essere recepito dagli statuti delle formazione
politiche, quindi dai partiti e dai movimenti, questo criterio
della rotazione nel mandato consiliare, il nostro movimento lo ha
fatto ben due anni fa in modo molto pacifico senza creare nessun
dramma, limitando a due mandati la possibilità di essere
rappresentati presso le assemblee. Penso che una indicazione in tal
senso possa essere una indicazione equa.
Annuncio il voto favorevole alla proposta fatta dalla DC.
Presidente
Ha chiesto di parlare il Consigliere
Milanesio, ne ha facoltà.
Milanesio (PSI)
L'emendamento posto dalla DC è un
emendamento sul quale noi socialisti non possiamo che concordare.
Questo del resto lo abbiamo già detto e sostenuto in questo
Consiglio, in occasione della discussione e approvazione di quella
mozione, che era stata presentata, una dalla DC e l'altra dal
PSI.
Però ritengo che fra quelli che sono intervenuti su questo
argomento, senza voler togliere dei meriti a nessuno, il discorso
più sensato e più realistico lo abbia fatto la Consigliera Monami,
perché si è resa conto perfettamente di una cosa (cosa di cui si
sono resi conto tutti qui, ma fanno finta di non rendersene conto)
e cioè che l'emendamento non passerà questa sera, quindi se qui
evitassimo di prenderci in giro pubblicamente, forse sarebbe
meglio. Perché voglio poi vedere da parte di alcuni consiglieri,
che questa sera si sono dichiarati favorevolissimi a questa
iniziativa e pronti a portarla avanti nelle sedi competenti, se la
porteranno avanti quando questa proposta, trattandosi di una
iniziativa che non avrà bisogno di 24 voti, correrà veramente il
rischio di passare, mentre questa sera certamente non passa. La
loro mobilità si farà lì poi. Noi votiamo a favore di questo
emendamento, quello che però vorremmo dire con molta chiarezza agli
amici della DC è che dobbiamo cercare per quanto possibile sul
discorso della incompatibilità di avere un atteggiamento
costruttivo, perché questa legge è una legge che, se troverà il
consenso sufficiente, ha bisogno di 24 voti.
Se ci sono delle rigidità istituzionali nel senso che si fanno
delle affermazioni e poi su queste affermazioni non è ammessa la
discussione, ho l'impressione che questa sera finiremo abbastanza
presto l'esame della legge elettorale. Cosa che mi auguro non
voglia succedere, cosa che mi auguro venga considerata attentamente
da parte di tutti i gruppi, perché non penso che la discussione di
una legge elettorale, cioè la legge sulla quale occorrono 24 voti,
debba essere una occasione per fare della passerella della propria
mercanzia politica.
Ritengo che soprattutto si debba tener conto del fatto che in
realtà o si pensa che quel tipo di legge elettorale che può nascere
questa sera o domani mattina ha un senso, oppure tanto vale sapere
e pensare che si voterà con il vecchio sistema elettorale. Credo
che tutta la discussione, gli emendamenti che già sono stati
respinti, il tipo di disegno che si sta concretizzando, ci ponga di
fronte a questa alternativa in modo abbastanza responsabile, sulla
quale poi il Consiglio si esprimerà nella sua sovranità. Qui sto
solo facendo un appello al senso di responsabilità.
Quindi voteremo a favore dell'emendamento relativo alla
incompatibilità, anche se sappiamo che non passerà, ma diciamo già
subito che accettiamo l'invito della Consigliera Monami per farne
oggetto di discussione nelle sedi opportune, nella I Commissione
certamente, così come siamo d'accordo anche noi sulla limitazione
dei mandati, ma riteniamo che questo debba essere un discorso che
riguarda le forze politiche più che il Consiglio come tale. E' un
discorso che deve essere riferito alla autoregolamentazione che le
forze politiche si devono dare, perché ciascuna forza politica in
questo deve avere una sensibilità e deve poterla manifestare e
dimostrare.
Si è parlato anche di preferenza unica ...? No, per fortuna,
perché lì non siamo d'accordo, almeno in questa circostanza.
Presidente
Ha chiesto di parlare il Consigliere
Viérin, ne ha facoltà.
Viérin (UV)
Il est vrai qu'au mois de juillet dernier
cette assemblée a approuvé une résolution sur le thème de
l'incompatibilité entre les fonctions d'assesseur et de conseiller,
mais je crois qu'il est important de souligner quel était le sens
de cette résolution.
En effet, tout en évaluant positivement, mais dans un contexte
plus ample, donc dans un projet global de réforme des institutions
valdôtaines, la possibilité d'introduire une règle
d'incompatibilité entre les fonctions d'assesseur et de conseiller,
le pouvoir qui avait été confié à la Ie Commission était
d'approfondir ce thème et de présenter au Conseil une proposition
visant à mieux séparer les fonctions de gouvernement des fonctions
de l'assemblée, notamment des fonctions législatives.
Nous continuons aujourd'hui à croire qu'il est nécessaire
d'oeuvrer dans cette direction. Mais, en même temps, nous croyons
que proposer simplement l'incompatibilité entre les fonctions
d'assesseur et les fonctions de conseiller sans toucher aux
modalités d'élection du gouvernement et de l'assemblée, ne
représente pas un pas en avant sens la séparation réelle des
pouvoirs. Si l'on pouvait élire séparément le gouvernement et les
conseillers, on aurait une séparation nette, une séparation claire
et on confierait aux deux organes la même légitimité et surtout une
représentativité qui leur viendrait directement des électeurs.
Introduire seulement la règle l'incompatibilité ne va pas dans
le sens de séparer ces pouvoirs. Au contraire, à notre avis, il y
aura toujours cette dépendance, qui sera encore plus accrue, de
ceux qui remplissent les fonctions de gouvernement par rapport à
l'assemblée qui les a élu et qui détient, elle, le vrai pouvoir de
leur élection et de leur révocation. De plus il n'y aurait aucun
lien de responsabilité entre ceux qui exercent ces fonctions et
ceux qui par la suite doivent juger de leur comportement. Surtout
que, il n'y pas la nécessité de prévoir de modifications, parce que
si l'on veut, et la présence de M. Nicco le prouve, le statut déjà
aujourd'hui nous la possibilité de nommer des assesseurs
techniques. Cette possibilité existent déjà.
A notre avis, statuer simplement le principe de
l'incompatibilité des fonctions sans toucher aux autres aspects
liés à une séparation réelle des pouvoirs entre le pouvoir exécutif
et le pouvoir législatif, ne représente pas aujourd'hui
l'application des principes que nous avons affirmés et approuvés au
mois de juillet dernier. C'est pour ces raisons que nous nous
abstiendrons sur l'amendement qui a été proposé.
Presidente
Ha chiesto di parlare il Consigliere
Louvin, ne ha facoltà.
Louvin (UV)
Je n'ai jamais fait mystère de mon intime
conviction que ce principe peut s'inscrire positivement dans une
évolution de nos propres institutions régionales. J'ai soutenu cela
en commission, j'ai fait de façon à ce que notre réflexion avance
dans le sens qui nous avait été indiqué par l'assemblée,
c'est-à-dire d'insérer pour autant que possible cette proposition
dans un cadre plus vaste et dans un dessein qui pourrait tendre à
une séparation non seulement structurelle mais également
fonctionnelle entre les deux organes, celui du Conseil et celui de
la Junte.
Il est cependant important de rappeler qu'en commission nous
avons longtemps débattu cet argument et que nous avons tiré en
quelque sorte une leçon des expériences qui se sont passées
ailleurs dans l'évolution d'un système parlementaire pur vers un
système différent.
Nous avons eu devant nous des modèles absolus, comme le modèle
anglo-saxon, américain, ou le modèle suisse, qui depuis toujours
ont affirmé ce principe, et nous avons aussi des exemples qui ont
réalisé positivement la transition du parlementarisme absolu vers
des formes différentes.
C'est le cas notamment de l'évolution entre la 4ème et la 5ème
république en France, ou, en partant de la considération de
certaines dégénérations parlementaires, on a pu atteindre d'autres
rivages mais par le biais d'une réforme globale de la constitution.
Cela s'est fait en 5 semaines en France, le dossier rouge présenté
par le Général De Gaulle à ce moment a permis d'atteindre ce
résultat, mais a permis aussi d'affirmer ce principe qui n'était
pas partagé entièrement par l'assemblée parlementaire nationale
française, mais par le biais d'une transformation globale des
institutions.
Même sans arriver à cela, je crois que nous avons le droit
d'inscrire ce principe, auquel je ne retire pas mon adhésion
personnelle, dans ce contexte plus large. Ceux qui ont voulu
parvenir trop rapidement à ce résultat et qui ont pensé que
l'incompatibilité en elle même et à elle seule pouvait suffire, ont
échoué et l'exemple de la Sardaigne, qui a été rappelé tantôt, est
un exemple qui doit nous éclairer, pour nous éviter, quelques mois
seulement après l'entrée en vigueur de la loi électorale de cette
région, de reproduire certaines erreurs.
Il y a également un autre aspect qui a été rappelé correctement
ce matin par M. Riccarand et qui est à la base de sa propre
position d'abstention sur cet amendement, qui mérite d'être
rappelé: l'absence d'un contre-poids qui serait l'inéligibilité de
l'assesseur incompatible.
Je crois que là aussi nous ne pouvons pas dissocier ces deux
aspects, nous serons forcés de trouver des solutions si nous
voudrons parcourir ce chemin, et je pense que dans ce sens
l'invitation de Mme Monami est à retenir pleinement et quant à moi
je ménagerai pas mes énergies pour ce qui concerne la réalisation
de certains objectifs.
Nous devons absolument avoir clair à l'esprit un dessein global
de cette transformation, c'est pour cette raison que je déclare
d'adhérer entièrement à la position de mon Groupe pour ce qui
concerne la position d'abstention sur l'amendement présenté par les
collègues de la Démocratie Chrétienne.
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Credo che sia giusto che, come
presentatori di questo emendamento, cerchiamo di fare gli avvocati
di fiducia di questo emendamento.
Ringrazio i consiglieri che sono intervenuti, anche coloro che
hanno dichiarato, a nome del loro Gruppo, che si asterranno.
Riprendendo il discorso che ha fatto il Consigliere Martin,
vorrei dire che è vero che in sede di commissione avevamo iniziato
a parlare di questo argomento e che poi lo stesso era un po'
caduto, ma era caduto perché si pensava che un emendamento
presentato su una questione che riguardava la incompatibilità non
fosse oggetto della delega che il Parlamento aveva dato alla nostra
Regione e che fosse opportuno fare successivamente una legge
costituzionale per vedere di superare l'impasse.
Nel frattempo le cose sono andate avanti ed abbiamo visto che la
Regione Sardegna, che ha uno statuto molto simile al nostro, aveva
approvato il suo disegno di legge, a sua volta approvato dal
Commissario di governo, per cui il disegno di legge, che prevedeva
anche la incompatibilità, era diventato legge della Regione. A quel
punto ci siamo detti che potevamo seguire la stessa strada, dal
momento che i consiglieri sardi avevano avuto la possibilità di
inserire nel loro disegno di legge questo concetto.
Dubito fortemente, e lo dico qui anche alla Consigliera Monami
(con la quale sono d'accordo per convocare la commissione e in
quella sede ridiscutere della cosa se non passasse questo
emendamento, mi auguro che il Consigliere Milanesio abbia torto
quando dice: "Non prendiamoci in giro, questo emendamento non
passa", mi auguro che le coscienze dei consiglieri regionali siano
tali per cui possa viceversa questo emendamento passare), che
questa sia materia che possa essere di competenza del nostro
Consiglio. Se ciò è, è chiaro che andiamo alle calende greche. Ecco
perché insistiamo perché questo emendamento venga approvato, per
poter superare un tempo sicuramente lungo che lo Stato potrebbe
darci.
D'altra parte voi sapete che il Gruppo DC ha presentato un
disegno di legge ultimamente per la elezione diretta del Presidente
della Giunta regionale, nel quale è già inserito il concetto della
incompatibilità fra la carica di consigliere e di assessore. Per
cui la legge c'è, possiamo accettare delle modifiche nella
commissione consiliare, però riteniamo che sul concetto della
incompatibilità perderemmo veramente il treno se non facessimo
passare oggi questo emendamento, quando sappiamo che da parte del
Governo ormai la strada è stata aperta per un'altra Regione, di
conseguenza non credo che non possa essere aperta per la nostra
Regione.
Insisto a nome del Gruppo DC perché questo emendamento possa
trovare accoglimento da parte dei signori consiglieri, pur
rendendomi conto delle difficoltà, delle ragioni anche giuste che
ha portato il Consigliere Viérin, ma la vediamo sotto questo
aspetto in maniera leggermente diversa.
Presidente
Pongo in votazione l'emendamento presentato
dal Gruppo DC, che propone l'aggiunta di un articolo 1 bis, che
recita:
Emendamento "La carica di Assessore è incompatibile con quella
di Consigliere regionale".
Esito della votazione
Presenti: 33
Votanti: 17
Favorevoli: 17
Astenuti: 16 (Agnesod, Faval, Gremmo, Lanivi, Lavoyer, Louvin,
Maquignaz, Marcoz, Martin, Mostacchi, Perrin, Rollandin, Stévenin,
Vallet, Viérin e Voyat)
Il Consiglio non approva
Presidente
Do lettura dell'articolo 2:
Titolo II Elettorato attivo e passivo
Articolo 2 (Elettori)
1. Sono elettori del Consiglio regionale della Valle d'Aosta i
cittadini iscritti nelle liste elettorali dei Comuni della Regione,
compilate secondo le disposizioni contenute nel Testo unico delle
leggi per la disciplina dell'elettorato attivo e per la tenuta e
revisione delle liste elettorali approvato con decreto del
Presidente della Repubblica 20 marzo 1967, n. 223 e successive
modificazioni, che hanno compiuto o compiono il 18^ anno di età
entro il giorno stabilito per l'elezione e che risiedono nel
territorio della Regione per un periodo ininterrotto di un
anno.
Presidente
Su questo articolo sono stati presentati
emendamenti da parte del Gruppo del PDS e del Consigliere
Riccarand; sono emendamenti simili in quanto entrambi chiedono la
reiezione del requisito della residenza per l'elettorato attivo.
Possiamo discuterli in maniera abbinata questi due emendamenti? Va
bene.
Ha chiesto di parlare il Consigliere Riccarand, ne ha
facoltà.
Riccarand (VA)
Questo articolo 2 prevede che il
diritto elettorale per la elezione del Consiglio regionale sia
riservato a coloro che risiedono nel territorio della Regione per
un periodo ininterrotto di un anno. Si tratta di una previsione che
è possibile inserire nella legge, in quanto è prevista dallo
statuto, e tuttavia a noi sembra che sia una previsione non valida
perché andrebbe sicuramente a penalizzare un numero di elettori non
molto ampio, ma che si troverebbe nella situazione di non poter
votare, pur essendo residente nel territorio regionale.
Qui non ci troviamo nella situazione di una persona che arriva
in Valle d'Aosta e improvvisamente ottiene il diritto elettorale; è
comunque richiesto il requisito della residenza, e sappiamo che la
residenza è legata comunque al fatto di svolgere una attività
lavorativa ed avere una abitazione in un comune della nostra
Regione per un certo lasso di tempo. I comuni concedono la
residenza con una certa difficoltà, quindi noi riteniamo che chi
ottiene la residenza già faccia parte a tutti gli effetti della
comunità valdostana e ci sembra assurda questa norma di richiedere
la residenza di un anno.
Questa norma è così discutibile tant'è vero che è stato previsto
poi nella parte conclusiva del disegno di legge una normativa
straordinaria, per cui in pratica questa norma dell'articolo 2
verrebbe affermata, ma non troverebbe una applicazione concreta,
perché all'articolo 59 si dice che l'applicazione delle
disposizioni di cui all'articolo 2 relative al requisito della
residenza nel territorio della Regione, richiesto al fine
dell'esercizio dell'elettorato attivo, è rinviata all'emanazione di
apposita legge dello Stato.
Quindi noi facciamo una affermazione di principio, poi mettiamo
una norma che rinvia ad una legge dello Stato, pur sapendo che una
legge dello Stato ben difficilmente potrà essere fatta prima del
giugno del 1993, epoca in cui si andrà a votare, per cui questa
norma rischia di non avere nessuna attuazione, o di averla
probabilmente con il tempo, di riguardare un numero di casi
limitati e di essere molto discutibile nel merito.
C'è una tendenza di tutta la normativa della CEE di concedere il
diritto elettorale a tutte le persone che sono residenti nei vari
territori della comunità, questo riguarda le elezioni comunali e le
elezioni politiche.
Ci sembra che una norma di questo genere, pur essendo conforme
alla previsione statutaria, sia un po' ingiustificata, quindi
chiediamo di mantenere ovviamente il requisito della residenza ma
di togliere il periodo ininterrotto di un anno.
Presidente
Ha chiesto di parlare la Consigliera
Cristina Monami, ne ha facoltà.
Monami (PCI-PDS)
Il collega Riccarand ha detto cose
che anche io avrei voluto dire. Aggiungo soltanto che si fa
riferimento allo statuto della Valle d'Aosta relativamente a questa
norma; ricordo che lo statuto della Valle d'Aosta dice che è
possibile, non lo dà come fatto che deve assolutamente verificarsi
e questo è significativo.
Mi pare che coloro che si sono attivati per dare vita allo
statuto, si siano già resi conto allora che si trattava di una
norma anticostituzionale, tant'è vero che anche noi, se volessimo
approvarla, dovremmo aggiungere la norma transitoria che in questa
legge esiste.
Ricordo ancora che sempre più rigide si fanno le regole ed i
controlli per ottenere la residenza ovunque, anche qui da noi in
Valle d'Aosta, ragione per cui qualora una persona avrà la
residenza in Valle d'Aosta, la ottiene perché ne ha titolo e ne ha
ragione.
Aggiungerei un'altra cosa: mi sembrerebbe curioso che, dopo aver
parlato di sensibilità, di rispetto per le minoranze e per le
differenze, ci dimenticassimo il rispetto per i diritti dei
singoli. Comunque non è la Valle d'Aosta che può e deve chiudere le
porte al singolo.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Voterò a favore dell'emendamento del
Consigliere Riccarand, però voglio che non ci siano
equivoci.
Voterò a favore perché, così come è formulato, è un imbroglio, e
l'avevo già detto in commissione. Se davvero ci fosse stata la
volontà di andare in questa direzione, non si sarebbe subordinato
all'attuazione delle leggi dello Stato e quindi non si sarebbe
messo niente.
Non condivido niente della filosofia che sta dietro la proposta
dei consiglieri Riccarand e Monami, però mi sembra giusto essere
onesti con noi; siccome è inattuabile, non scriviamo delle cose che
non sono attuabili, perché poi dopo andremo a dire in giro:
"Lasciamo soltanto chi ha un anno di residenza, poi più in fondo
c'è un articolo in cui per forza si dice che questo è
irrealizzabile".
E' molto più onesto non metterlo, ecco perché voto a favore
dell'emendamento, perché è una cosa che in questa fase non è
realizzabile. Quello che è importante è invece attivarsi perché
quello che chiediamo venga realizzato, cioè il fatto che lo Stato
si muova in quella direzione rende credibile quello. Per questa
ragione voterò l'emendamento, fatto salvo che dal punto di vista di
principio sono su un altro fronte.
A proposito delle residenze aggiungo una considerazione, però
non pensate che voglia polemizzare. Ci sono alcuni sindaci della
Valle d'Aosta che, in questa strana revisione che stanno facendo,
stanno togliendo delle residenze a molti cittadini con un fervore
particolare; ho chili di pratiche di cittadini residenti in Valle
che, poiché abitano per certi periodi fuori Valle, vengono privati
della residenza.
Non ho capito perché ci sono alcuni comuni dove questo avviene e
guarda caso avviene tre-quattro mesi prima delle elezioni. Adesso
sto documentandomi su questo, forse il Presidente della Giunta, se
e quando gli consegnerò la documentazione, sarà bene che la veda un
attimo, perché sta diventando un fenomeno consistente di questa
revisione. Continuo a ricevere telefonate di persone residenti in
Valle, che magari abitano a Torino, che si vedono innescato un
meccanismo di ritiro della residenza, comunque il fenomeno sta
diventando di una certa consistenza ma probabilmente ne parleremo
in seguito.
Presidente
Pongo in votazione in modo abbinato gli
emendamenti presentati dal Gruppo del PDS e dal Gruppo Verde
Alternativo, che recitano rispettivamente:
Emendamenti Articolo 2, ultime tre righe: sono soppresse le
parole "e che risiedono nel territorio della Regione per un periodo
ininterrotto di un anno".
Articolo 2, comma 1: Togliere le parole "per un periodo
ininterrotto di un anno".
Esito della votazione
Presenti: 34
Votanti: 16
Favorevoli: 10
Contrari: 6
Astenuti: 18 (Agnesod, Beneforti, Bondaz, Chiofalo, Faval,
Lanièce, Limonet, Louvin, Marcoz, Mostacchi, Perrin, Ricco,
Rollandin, Stévenin, Trione, Vallet, Viérin e Voyat)
Il Consiglio non approva
Presidente
Pongo in votazione l'articolo 2.
Esito della votazione
Presenti: 33
Votanti: 32
Favorevoli: 32
Astenuti: 1 (Riccarand)
Il Consiglio approva
Presidente
Do lettura dell'articolo 3:
Articolo 3 (Eleggibilità a Consigliere regionale)
1. Sono eleggibili a Consigliere regionale i cittadini iscritti
nelle liste elettorali di un comune della Valle d'Aosta che hanno
compiuto o compiono il 21^ anno di età entro il giorno stabilito
per l'elezione e che risiedono, alla data di pubblicazione del
manifesto di convocazione dei comizi elettorali, nel territorio
della Regione da almeno un triennio ininterrottamente o sono nati
in un comune della Regione.
Presidente
All'articolo 3 abbiamo un emendamento del
Consigliere Gremmo, che recita:
Emendamento Articolo 3, sostituire "21" con "18".
Ha chiesto di parlare il Consigliere Gremmo, ne ha facoltà.
Gremmo (UAP)
Questo emendamento è molto semplice, e
parte da una considerazione. Sarebbe sicuramente un segnale
innovativo, in qualche modo di apertura, se la Regione Valle
d'Aosta, nel momento in cui la normativa nazionale concede la
facoltà di voto a chi ha 18 anni, permettesse anche l'eventuale
candidatura e successivamente l'elezione a chi ha raggiunto questa
età.
Mi rendo conto che è niente di più che una petizione di
principio, però anche questa mi sento di inserirla.
Ho la sensazione che gran parte delle cose che vengono dette
negli emendamenti non sono tanto per l'immediato, quanto per
ragionamenti che altri, nel prossimo Consiglio regionale, potranno
fare; però qualcuno ha piacere che rimanga questa volontà di dire:
alcuni vogliono permettere ai giovani valdostani di partecipare in
forma attiva alle elezioni, qualcun altro non glielo ha permesso,
ma come sappiamo quello che conta sono le maggioranze.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Sono favorevole all'emendamento. La
maggiore età si ottiene a 18 anni, l'esercizio del diritto attivo
si ha a 18 anni, non vedo perché non si dovrebbe godere anche del
diritto passivo.
Quindi sono favorevolissimo a che si possano candidare
responsabili giovani diciottenni.
Presidente
Ha chiesto di parlare il Consigliere
Martin, ne ha facoltà.
Martin (ADP)
Sono favorevole per le stesse cose
che ha detto il Consigliere Rusci. Non penso che si possa avere la
maturità a 21 anni piuttosto che a 18 e quindi ci si possa
presentare a 21 anni piuttosto che a 18; penso che se, giustamente,
possono votare a 18 anni, i giovani abbiano anche il diritto di
candidarsi sempre a 18 anni. Perciò siamo favorevoli
all'emendamento.
Presidente
Pongo in votazione l'emendamento presentato
dal Consigliere Gremmo.
Esito della votazione
Presenti: 34
Votanti: 11
Favorevoli: 11
Astenuti: 23 (Agnesod, Aloisi Beneforti, Bondaz, Chiofalo,
Faval, Lanièce, Lanivi, Limonet, Louvin, Marcoz, Milanesio,
Mostacchi, Pascale, Perrin, Riccarand, Ricco, Rollandin, Stévenin,
Trione, Vallet, Viérin e Voyat)
Il Consiglio non approva
Presidente
Pongo in votazione l'articolo 3.
Esito della votazione
Presenti: 34
Votanti: 33
Favorevoli: 29
Contrari: 4
Astenuti: 1 (Gremmo)
Il Consiglio approva
Presidente
Do lettura dell'articolo 4:
Titolo III Procedimento elettorale preparatorio
Articolo 4 (Durata in carica del Consiglio regionale e
convocazione dei comizi)
1. Il Consiglio regionale si rinnova ogni 5 anni. Il quinquennio
decorre dalla data delle elezioni.
2. Le elezioni del nuovo Consiglio sono indette dal Presidente
della Giunta regionale e possono aver luogo a decorrere dalla
quarta domenica precedente e non oltre la seconda domenica
successiva al compimento del periodo di cui al comma uno.
3. Quando, in applicazione dell'articolo 48 della legge
costituzionale 26 febbraio 1948, n. 4, la data per la rinnovazione
del Consiglio regionale dovesse cadere nel periodo tra il 15
novembre ed il 31 marzo, la stessa verrà spostata al periodo
compreso fra il 15 aprile e il 15 maggio successivi.
4. I comizi elettorali sono convocati dal Presidente della
Giunta regionale con decreto da pubblicarsi nel Bollettino
Ufficiale della Regione non oltre il quarantacinquesimo giorno
antecedente la data stabilita per la votazione.
5. Lo stesso decreto fissa la data della prima riunione del
Consiglio regionale, da tenersi non oltre il ventesimo giorno dalla
proclamazione degli eletti su convocazione del Presidente della
Giunta regionale in carica.
6. I Sindaci dei Comuni della Regione danno notizia al pubblico
del decreto di convocazione dei comizi con apposito manifesto
bilingue che deve essere affisso entro cinque giorni dalla data di
pubblicazione del decreto stesso.
Presidente
Pongo in votazione l'articolo 4.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 5:
Articolo 5 (Contrassegni di lista)
1. Il modello di contrassegno di lista, riprodotto su foglio
bianco formato protocollo, deve essere depositato, in sei
esemplari, con la lista dei candidati, ai sensi dell'articolo 7,
comma uno, lettera a).
2. Non è ammessa la presentazione di contrassegni riproducenti
simboli o sigle notoriamente usati da partiti o gruppi politici
esistenti e presenti in Consiglio regionale o al Parlamento
nazionale ovvero di contrassegni identici o confondibili con quelli
presentati in precedenza da altri.
3. Non è neppure ammessa la presentazione di contrassegni
riproducenti immagini o soggetti religiosi.
Presidente
All'articolo 5 è stato presentato un
emendamento da parte del Consigliere Gremmo, che recita:
Emendamento Articolo 5, comma 3, aggiungere:
"non è parimenti ammessa la presentazione di contrassegni
riproducenti elementi dello Stemma Regionale della Valle
d'Aosta".
Ha chiesto di parlare il Consigliere Gremmo, ne ha facoltà.
Gremmo (UAP)
Una circolare della Presidenza del
Consiglio dei Ministri, dell'Ufficio di Gabinetto, del 31 gennaio
1968, ricordava a tutti i ministeri (devo ringraziare la cortesia
degli uffici, che si sono prodigati per farmi avere per tempo
questa documentazione) la necessità di attivarsi per tutelare l'uso
dello stemma dello Stato, cioè per evitare che quello che è un
emblema istituzionale possa essere adoperato in modo
distorto.
In questa circolare si dice fra le altre cose:
"Ritiene
questa Presidenza che l'uso di tale stemma debba intendersi
riservato esclusivamente allo Stato e ai suoi organi. Lo stemma,
essendo un attributo della personalità, non può che essere
esclusivamente proprio del soggetto che ne è titolare"
.
In effetti, tutta questa vicenda ha una qualche valenza anche
dal punto di vista elettorale, perché ci sono delle indicazioni
precise per evitare che per estensione, ad esempio, nelle elezioni
dei Consigli comunali ci siano delle liste che si presentano con il
Gonfalone del Comune. A me è parso un principio sicuramente
importante quello di evitare che ci possa essere un accaparramento
dell'emblema, in questo caso della Regione. Questo - senza nessuna
volontà polemica, ma per chiarezza - direi che è il senso
dell'emendamento che presento, cioè oltre al discorso sugli emblemi
religiosi non è parimenti ammessa la presentazione di contrassegni
riproducenti elementi dello stemma regionale della Valle d'Aosta.
Penso che nella battaglia elettorale si debba evitare questa
confusione fra emblema ufficiale, che deve godere di una specifica
tutela, e la presentazione delle liste politiche. Per questa
ragione chiederei che venisse inserita questa disposizione, per
evitare un uso indebito che potrebbe creare confusione
nell'elettorato.
Presidente
Pongo in votazione l'emendamento.
Esito della votazione
Presenti: 33
Votanti: 5
Favorevoli: 4
Contrari: 1
Astenuti: 28 (Agnesod, Aloisi, Bajocco, Beneforti, Bich, Bondaz,
Chenuil, Chiofalo, Cout, Faval, Lanièce, Lanivi, Lavoyer, Louvin,
Mafrica, Maquignaz, Marcoz, Milanesio, Monami, Mostacchi, Pascale,
Perrin, Rollandin, Stévenin, Trione, Vallet, Viérin e Voyat)
Il Consiglio non approva
Presidente
Pongo in votazione l'articolo 5.
Esito della votazione
Presenti: 34
Votanti: 33
Favorevoli: 33
Astenuti: 1 (Gremmo)
Il Consiglio approva
Presidente
Do lettura dell'articolo 6:
Articolo 6 (Lista dei candidati)
1. Le liste dei candidati devono comprendere ciascuna un numero
di candidati non inferiore a 18 e non superiore a 35.
2. Le liste dei candidati devono essere sottoscritte dal
presidente o segretario regionale dei partiti, movimenti o gruppi
politici ovvero da rappresentanti da loro incaricati con mandato
autenticato da notaio. Qualora tali organi non fossero previsti dai
relativi statuti o per qualsiasi ragione non fossero in carica, la
sottoscrizione può essere effettuata o il relativo mandato può
essere conferito dal dirigente regionale del partito o del
raggruppamento politico. La carica dei sottoscrittori deve essere
comprovata con attestazioni dei rispettivi segretari o presidenti
nazionali oppure con estratti autentici dei relativi verbali di
nomina, nel caso di organizzazione locale. Il sottoscrittore della
lista può essere compreso nell'elenco dei candidati. La lista dei
candidati deve essere corredata dai moduli di cui all'articolo 7,
comma quarto, contenenti le firme di almeno cinquecento
elettori.
3. Per i partiti o gruppi politici che hanno avuto almeno un
eletto nella legislatura in corso ed hanno costituito un gruppo
consiliare esistente al momento della pubblicazione del decreto del
Presidente della Giunta di convocazione dei comizi elettorali, e
per quelli che, costituiti inizialmente in gruppo consiliare, hanno
nel corso della legislatura mutato simbolo e denominazione, fatta
eccezione per il GM, non è richiesta la presentazione delle
cinquecento firme. Nessuna presentazione di firme è parimenti
richiesta nel caso in cui la lista sia contraddistinta da un
contrassegno composito, nel quale sia contenuto quello di un
partito o gruppo politico esente dall'onere della raccolta di firme
ai sensi del presente comma.
4. I nomi dei candidati devono essere elencati e contrassegnati
con numeri arabi progressivi, secondo l'ordine di elenco, ai fini
dell'espressione dei voti di preferenza.
5. La candidatura deve essere accettata con dichiarazione
firmata ed autenticata da un notaio o da un cancelliere o da un
segretario comunale o altro funzionario incaricato dal Sindaco. La
dichiarazione di accettazione della candidatura deve contenere
l'esplicita dichiarazione del candidato di non essere in alcuna
delle condizioni previste dal comma uno dell'articolo 15 della
legge 19 marzo 1990, n. 55 come modificata dalla legge 18 gennaio
1992, n. 16. Per i cittadini residenti all'estero l'autenticazione
della firma deve essere richiesta ad un ufficio diplomatico o
consolare.
6. Di tutti i candidati deve essere indicato cognome, nome,
luogo e data di nascita.
7. Nessun candidato può essere compreso in più liste.
Presidente
Per l'articolo 6, che è un articolo
complesso, andrei per emendamenti per comma.
Al comma 1 sono stati presentati emendamenti da parte dell'Union
Valdôtaine, del Consigliere Gremmo, del Gruppo PDS, dei consiglieri
Bondaz, Monami ed altri.
Ha chiesto di parlare il Consigliere Viérin, ne ha facoltà.
Viérin (UV)
Compte tenu de la non-approbation de
l'amendement que nous avions présenté au 4ème alinéa de l'article
1, portant constitution de deux collèges électoraux, dont un
réservé à la communauté Walser, le Groupe de l'UV retire
l'amendement au premier alinéa de l'article 6.
Par ailleurs il retire aussi tous les autres amendements, à
savoir au 2ème alinéa du même article 6, au 3ème alinéa de
l'article 17, au 2ème alinéa de l'article 34 ainsi que l'amendement
proposé à l'article 50, vu que tous ces amendements sont liés à la
prévision d'un collège spécifique pour la communauté Walser.
Presidente
Do lettura del secondo emendamento,
presentato dal Consigliere Gremmo:
Emendamento Articolo 6, comma 1:
sostituire con: "non inferiore a 10".
Ha chiesto di parlare il Consigliere Gremmo, ne ha facoltà.
Gremmo (UAP)
Mi sembra che ci siano delle contraddizioni
in alcuni atteggiamenti rispetto ad alcune norme, nel senso che
penso che il numero dei candidati non sia quello che caratterizza
il valore politico o ideale di una lista, ma sia soltanto un
inghippo creato apposta per impedire alle liste nuove o alle liste
minori di presentarsi. Siccome poi riprenderò questo ragionamento,
volevo solo far notare che è proprio il PDS che si caratterizza:
apparentemente vuol sembrare molto aperto alle istanze, ma in
concreto quelli che sembrano atteggiamenti di apertura sono di
massima chiusura. Non a caso il PDS presenta un emendamento in cui
dice che il numero deve essere 24, perché in questa maniera -
ragiona il PDS - magari Rifondazione comunista 24 non li trova. Ed
è significativo perché è la stessa logica delle firme, che faremo
dopo.
Nella precedente legge il minimo era 10, allora io dico che se
una lista vuol metterne solo 10 va bene. Fra l'altro voglio
ricordare che proprio in Valle d'Aosta, dove c'è il collegio
uninominale, non penso che la gente non voti le liste perché ci
sono pochi candidati; uno può candidare pochi nomi, ma se questi
godono di fiducia i voti li prendono ugualmente.
Quindi dietro ad una apparente razionalizzazione o equità ho la
sensazione che questa impostazione di mettere un numero elevato di
candidature sia sbagliata. Il numero 18 è una mediazione
ragionevole e certamente il 24 è inaccettabile, quindi mantengo il
mio emendamento proprio per equilibrare gli squilibri dall'altra
parte.
Presidente
Pongo in votazione l'emendamento.
Esito della votazione
Presenti: 34
Votanti: 3
Favorevoli: 2
Contrari: 1
Astenuti: 31 (Agnesod, Aloisi, Bajocco, Beneforti, Bich, Bondaz,
Chenuil, Chiofalo, Faval, Lanièce, Lanivi, Lavoyer, Limonet,
Louvin, Mafrica, Marcoz, Martin, Milanesio, Monami, Mostacchi,
Pascale, Perrin, Riccarand, Ricco, Rollandin, Rusci, Stévenin,
Trione, Vallet, Viérin e Voyat)
Il Consiglio non approva
Presidente
Do lettura dell'emendamento presentato dal
Gruppo del PDS:
Emendamento Articolo 6, punto 1:
sostituire la cifra "18" con la cifra "24".
Ha chiesto di parlare la Consigliera Cristina Monami, ne ha
facoltà.
Monami (PCI-PDS)
Abbiamo riproposto i 24 candidati,
perché su questo numero si era attestata la commissione al
completo. Questa cifra di 24 veniva in seguito a ragionamenti e
riflessioni che in commissione si erano fatti.
Il cambiamento di questa cifra è avvenuto all'ultimo momento
della ultima riunione che abbiamo fatto, per evitare che vi fosse
ostruzionismo da parte di alcuni colleghi, quindi non abbiamo
capito, non essendovi stato un ragionamento per la riduzione di
questa cifra, per quale motivo dovremmo adattarvisi, quindi
proponiamo questo emendamento.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Per dichiarazione di voto, per evitare
che poi il Presidente dica che sono contraddittori quelli che hanno
...
Presidente
... non le sto dicendo niente ...
Gremmo (UAP)
... ci mancherebbe, ma siccome l'ha detto
prima e io conosco i miei... come dicevano... voglio dire che
voterò contro questo emendamento, e respinte quelle che sono
petizioni di principio (una era quella che poneva il numero a 10)
voterò a favore di 18, proprio per evitare che ci siano delle
storie.
Mantengo la convinzione che volere elevare a 24 è proprio un
tentativo di impedire che l'elettore valorizzi il messaggio
politico di una formazione.
Presidente
Pongo in votazione l'emendamento.
Esito della votazione
Presenti: 33
Votanti: 10
Favorevoli: 8
Contrari: 2
Astenuti: 23 (Agnesod, Aloisi, Beneforti, Bich, Bondaz,
Chiofalo, Faval, Lanièce, Lanivi, Limonet, Louvin, Marcoz,
Milanesio, Pascale, Perrin, Riccarand, Ricco, Rollandin, Stévenin,
Trione, Vallet, Viérin e Voyat)
Il Consiglio non approva
Presidente
Do lettura dei nuovi commi dopo il comma 1,
che sono stati presentati dai consiglieri Bondaz, Monami ed
altri:
Emendamenti All'articolo 6 sono inseriti i seguenti commi:
"1 bis. E' ammessa la presentazione di liste di candidati
appartenenti alla comunità montana denominata Walser Alta Valle del
Lys, rappresentata dai Comuni di Issime, Gressoney-La-Trinité e
Gressoney-Saint-Jean".
"1 ter. Le liste dei candidati appartenenti alla comunità
montana denominata Walser Alta Valle del Lys, devono comprendere
ciascuna un numero di candidati non inferiori a 3 e possono
collegarsi, agli effetti dell'assegnazione dei seggi prevista dal
successivo articolo 50, con altra lista presentata da un partito,
movimento o gruppo politico presente per l'elezione del Consiglio
regionale della Valle d'Aosta. I candidati della comunità montana
denominata Walser devono, alla data di pubblicazione del decreto di
convocazione dei comizi elettorali, risiedere da almeno tre anni
nei comuni di Gressoney-La-Trinité, Gressoney-Saint-Jean e Issime o
essere nati in detti comuni".
Al comma 4 (ex comma 2) è aggiunta la seguente frase:
"La dichiarazione di presentazione delle liste dei candidati
appartenenti alla comunità montana denominata Walser Alta Valle del
Lys deve essere sottoscritta da almeno 10 e da non più di 20
elettori iscritti nelle liste elettorali di un comune appartenente
alla citata comunità montana".
Ha chiesto di parlare il Consigliere Bondaz, ne ha facoltà.
Bondaz (DC)
Come avevamo preannunciato, ci siamo astenuti
sull'emendamento del secondo collegio proposto dal Gruppo dell'UV
perché non lo ritenevamo giusto; peraltro, come avevo già detto,
siamo interessati a che i Walser abbiano la possibilità di avere in
questo Consiglio una loro rappresentanza.
Devo aggiungere che questi emendamenti che stiamo per votare
sono stati valutati insieme ad esponenti della comunità Walser.
Riteniamo che sia opportuno stabilire la possibilità per la
comunità Walser nel suo complesso di fare una lista e che questa
possa apparentarsi con chi riterrà più opportuno, in modo che,
utilizzando le leggi che servono per gli apparentamenti anche a
livello di elezioni europee, si possa arrivare ad una definizione
favorevole per il collegio Walser.
A livello europeo abbiamo in Italia l'apparentamento fra la DC e
la Sudtiroler Volkspartei, per cui la Sudtiroler ha sempre avuto un
suo eletto al parlamento europeo con questo sistema di
apparentamento. Riteniamo che questo possa essere un sistema già
accertato dalle leggi dello stato e che possa avere una sua valenza
anche nei confronti della comunità, in quanto si tratterebbe di una
lista autonoma, una lista che dà alla comunità Walser la
possibilità di apparentarsi con chi ritengono. Certo, la lista
apparentante avrà purtroppo l'obbligo di perdere un suo eletto a
favore della comunità Walser.
Abbiamo peraltro previsto una soglia minima nella quale,
calcolando i voti di lista e le preferenze individuali, si possa
arrivare ad un voto minimo per cui la loro rappresentanza sia
accettata e quasi sicura.
Non credo che se la comunità, che ha tutte le buone intenzioni
di avere un suo rappresentante, riterrà di apparentarsi con una
lista qualunque, abbia poi il vincolo di essere subordinata a
questa lista; il loro concetto di indipendenza è molto forte, per
cui riteniamo che, valutate le varie ipotesi che si sono venute a
creare in sede di Consiglio, questa possa essere la soluzione più
semplice e più valida, che permette sicuramente ai Walser di avere
un loro rappresentante in seno al Consiglio regionale. Ringrazio
anche i consiglieri del PDS che hanno voluto unirsi a noi nella
presentazione di questo emendamento.
Presidente
Ha chiesto di parlare la Consigliera
Cristina Monami, ne ha facoltà.
Monami (PCI-PDS)
Ha espresso bene il Consigliere
Bondaz quello che è anche il nostro pensiero. Volevo solo
aggiungere questo: perché preferiamo l'apparentamento ad una lista
piuttosto che a candidati nelle liste? Ci sembra in questo modo che
meglio venga salvaguardata la unità di una comunità; con
l'apparentamento i Walser potranno presentare una o più liste e
saranno i voti presi in quella comunità che eleggeranno il loro
candidato.
Abbiamo anche ragionato fra di noi sulla possibilità di inserire
un candidato Walser nelle liste, ma questo non necessariamente
risponde alla necessità di far esprimere quella comunità. Un
candidato Walser in una delle nostre liste potrebbe prendere voti
da qualsiasi altra realtà valdostana, dalla stessa Aosta, e secondo
noi non rifletterebbe la forza e la volontà politica di quella
comunità. Ragione per cui voteremo questo emendamento.
Presidente
Ha chiesto di parlare il Consigliere
Louvin, ne ha facoltà.
Louvin (UV)
Nous avons évalué avec attention cette
proposition, qui est probablement inspirée par un souci analogue au
nôtre, mais qui propose une formulation fort différente dans la
forme et dans la substance.
Cette solution qui a été préconisée par les collègues de la
Démocratie Chrétienne et par le PDS introduit des complications
bureaucratiques importantes et se prête aussi à beaucoup
d'ambiguïtés au point de vue de son application. D'abord le rappel
à la communauté de montagne Haute Vallée du Lys Walser, est un
rappel qui pourrait engendrer des complications dans la mesure où
d'autres communes sont en train de définir une adhésion possible à
cette communauté de montagne. C'est une première raison qui nous
amène à croire que cette proposition pourrait être de difficile
application.
Deuxièmement il y a un problème, et cela disant je veux
également étendre quelques considérations aux alinéas successifs
qui sont également importants dans la logique globale de cette
proposition, parce que le fait d'avoir des listes apparentées
compliquerait énormément l'expression du vote soit au point de vue
des bulletins de vote, soit au point de vue de la possibilité
d'exprimer le vote pour des candidats à l'intérieur des différentes
listes.
Il y a également un autre aspect qui nous inquiète et il est lié
à la possibilité de voter un candidat Walser de l'extérieur; cela
est également contradictoire par rapport à la volonté d'assurer une
représentation directe, immédiate, claire à cette communauté. Il
fallait à notre avis adhérer à une solution plus précise et plus
nette, comme celle que nous avions préconisée ou comme celle que
nous avions gardé en voie subordonnée et qui sera successivement
mise en discussion.
Nous estimons par conséquent que, tout en étant appréciable
l'effort qui a été fait par les collègues, d'essayer de donner une
solution, celle qui est ainsi proposée ne peut pas trouver notre
adhésion. C'est pourquoi nous nous abstiendrons sur la proposition
elle-même.
Presidente
Pongo in votazione l'emendamento presentato
dai consiglieri Bondaz, Monami e altri.
Esito della votazione
Presenti: 34
Votanti: 15
Favorevoli: 15
Astenuti: 19 (Agnesod, Aloisi, Bich, Faval, Gremmo, Lanivi,
Louvin, Maquignaz, Marcoz, Milanesio, Mostacchi, Pascale, Perrin,
Riccarand, Rollandin, Stévenin, Vallet, Viérin e Voyat)
Il Consiglio non approva
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Solo per dire che, non essendo stato
approvato questo primo articolo, decadono tutti gli altri articoli
che sono stati firmati come emendamento.
Presidente
Cadono pertanto gli emendamenti presentati
dai consiglieri Bondaz, Monami ed altri all'articolo 6, comma
2.
All'articolo 6, comma 2, ci sono ancora un emendamento
presentato dal sottoscritto e uno presentato dal Consigliere
Riccarand; trattando entrambi lo stesso argomento, vengono discussi
congiuntamente.
Do lettura dell'emendamento presentato dal Consigliere
Riccarand:
Emendamento Articolo 6, comma 2 e comma 3:
Sostituire "cinquecento elettori" con "trecento elettori".
Do lettura dell'emendamento presentato dal sottoscritto:
Emendamento Articolo 6, punto 2:
Al posto di "...firme di almeno cinquecento elettori" sostituire
"...duecento elettori".
Ha chiesto di parlare il Consigliere Riccarand, ne ha
facoltà.
Riccarand (VA)
Questo emendamento riguarda il numero
delle firme che è richiesto per la presentazione della lista e che
la commissione ha proposto in cinquecento elettori; si fa
riferimento a questo numero nei commi 2 e 3.
E' un numero che a noi sembra eccessivamente elevato, su questo
ci sono state delle osservazioni critiche che condividiamo.
Chiunque di noi ha fatto esperienza di raccolta di firme, sa quanto
è difficile raccogliere le firme degli elettori perché ci deve
essere un ufficiale che autentica queste firme, cioè ci deve essere
la presenza di un notaio, che è difficile da reperire, che ha degli
orari non sempre disponibili, quindi o si tratta di una forza
organizzata che può farlo con una certa facilità, altrimenti,
soprattutto per forze politiche che cercano di emergere sul
panorama politico (che poi in realtà sono di più, perché uno deve
raccoglierne almeno 600 per essere sicuro che non ci siano delle
firme doppie o non valide), diventa una penalizzazione pesante per
chiunque voglia candidarsi o presentare una lista di candidati.
Oltretutto vorrei osservare che finora la raccolta di firme per
la presentazione di liste che non avevano rappresentanza negli
organismi elettivi, che quindi dovevano raccogliere per obbligo le
firme, poteva anche avvenire su atti separati. Di fatto succedeva
che venivano raccolte le firme a volte senza neanche avere la lista
completa, o comunque era consentito allegare poi l'elenco delle
firme alla lista dei candidati attraverso atti separati.
Con la formulazione che abbiamo dato questo non è possibile,
perché è previsto un modulo con il simbolo, con l'elenco dei
candidati e le firme in calce, quindi questo meccanismo diventa
complicato e richiede tempo, mentre sappiamo che i tempi necessari
per questa operazione saranno per forza ristretti, perché prima
bisogna chiudere la lista dei candidati, raccogliere le
accettazioni e le dichiarazioni di candidatura e solo dopo andare a
raccogliere le firme dei sottoscrittori.
Quindi credo che noi faremmo una scelta di buon senso e di non
penalizzazione nei confronti di nessuno, riducendo questo numero;
la nostra proposta è 300, la proposta del Consigliere Bich è 200,
noi voteremo anche l'emendamento che ha presentato il Consigliere
Bich, perché ci sembra che questa cosa altrimenti sia fortemente
penalizzante.
Teniamo anche presente che il meccanismo di questa legge
introduce una soglia di sbarramento vicino al 3 per cento, per cui
ci sarà un filtro rispetto alle formazioni politiche; andare a
penalizzare già nella fase di presentazione delle candidature
secondo noi è sbagliato, per cui insistiamo perché questo
emendamento possa essere accolto dal Consiglio.
Si dà atto che, alle ore 18,13, assume la Presidenza il
Vicepresidente Trione e che i lavori sono sospesi dalle ore 18,20
fino alle ore 18,46.
Presidente
Ha chiesto di parlare il Presidente Bich,
ne ha facoltà.
Bich (GM)
Illustro brevemente l'emendamento. E' un
emendamento che viene a ristabilire una condizione minimamente
equilibrata, ed è quella di diminuire le firme per la presentazione
delle liste da 500 a 200.
Nel testo coordinato presentato dalla commissione, per quanto
riguarda le forze politiche presenti in Consiglio in pratica è
stato a tutte azzerato l'obbligo della raccolta delle firme: non
deve raccogliere le firme nessun Gruppo, salvo i tre consiglieri
del GM, che sono il Presidente della Giunta, il sottoscritto e il
Consigliere Maquignaz. Non solo, ma questo montante delle firme che
per le elezioni politiche per il collegio uninominale della Valle
d'Aosta ammonta a 300 firme, in questo caso viene elevato a 500
firme. Questi sono i figli del male, pertanto vanno puniti ponendo
loro degli ostacoli difficili da superare per arrivare in
Consiglio.
A parte il fatto che è penalizzante già così, ma io avrei capito
le 500 firme se tutti i gruppi politici avessero dovuto seguire
questa procedura per presentare la lista; invece qui resta un
gruppo di privilegiati, che sono i grandi partiti, che non avranno
certamente difficoltà. Allora mi sembra che più che un criterio
politico si segua un criterio personalizzato: si vuole vietare o
comunque rendere difficile la presentazione di una minoranza e la
presentazione di consiglieri che hanno avuto le traversie che tutti
conoscono, e che hanno dato corso ad esperienze nuove, esperienze
che sono state vagliate anche dal corpo elettorale dal momento che
ci siamo presentati con il nostro simbolo, con la nostra faccia,
con la nostra esperienza, con le nostre proposte nella campagna
elettorale per le politiche. In quella campagna è stato
riconosciuto il nostro simbolo a tutti gli effetti e quindi è stata
accettata l'esperienza politica dalla quale scaturiva il
simbolo.
Non si capisce perché adesso si vuole arrivare al balzello delle
500 firme, quindi veramente su questo punto mi sembra che si segua
più che altro l'onda dell'odio personale, della trasversalità
voluta per colpire qualcuno.
Ripeto, se viene ristabilito il concetto che ogni forza possa
partire a pari "
conditio"
per questa corsa elettorale,
quindi per tutti i gruppi viene richiesta la raccolta di 500 firme,
posso ancora capire; ma le deroghe mi sembra che siano deroghe
quanto meno di cattiva coscienza, e che in questo senso le
minoranze, e soprattutto le minoranze come la nostra, anomale, che
hanno avuto uno strappo anche doloroso nell'ambito delle proprie
liste di elezione siano particolarmente penalizzate e colpite. Da
qui la necessità che si senta una voce politica che ci dia il
motivo, ci dia un minimo di conforto sul testo di questa legge, che
ci sembra così penalizzante.
Non è che si voglia tirare fuori un discorso egoistico e
campanilista; penso che raccoglieremo anche le 500 firme, ma vorrei
guardare bene in faccia le forze politiche che sostengono a spada
tratta queste tesi, perché queste forze politiche usano male le
loro valutazioni su questa legge, usano male una valutazione della
pari dignità che possono avere le proposte in generale, e quindi
vorrei capire molto bene chi sono i soggetti proponenti di questo
punto.
Presidente
Ha chiesto di parlare il Consigliere
Viérin, ne ha facoltà.
Viérin (UV)
Pour une motion d'ordre: je demanderais
une suspension de séance d'une dizaine de minutes afin
d'approfondir les suggestions qui ont été énoncées par ceux qui ont
illustré les amendements.
Presidente
Su richiesta del Consigliere Viérin, i
lavori sono sospesi per 10 minuti per alcuni
approfondimenti.
Si dà atto che i lavori sono sospesi dalle ore 18,20 alle ore
18,46 e che alla ripresa dei lavori assume la presidenza il
Vicepresidente Stévenin.
Presidente
Riprendono i lavori del Consiglio.
Ha chiesto di parlare il Presidente Bich, ne ha facoltà.
Bich (GM)
Gli emendamenti presentati restano tali.
Ritengo che sia un atto di giustizia quello di approvare la
diminuzione delle firme per i motivi già spiegati prima, non sto ad
aggiungere di più.
Mi sento peraltro concorde sulla opportunità (qualora non venga
approvato questo emendamento) di votare l'emendamento presentato
dal PDS, dove si dice che tutti i gruppi devono raccogliere le
firme, perché questo comporta un atto di giustizia nei confronti di
una filosofia che si ispira all'uguaglianza fra le formazioni
politiche e alla pari condizione per una competizione
elettorale.
Chiedo alle forze, soprattutto alle forze che sono più sensibili
alla tutela delle minoranze, di votare l'emendamento, o comunque di
farsi partecipi dell'obiettivo politico che questo emendamento
intende conseguire.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Questo è uno degli altri argomenti di
grande novità contenuti in questa legge e va trattato con
l'attenzione dovuta agli argomenti di grande novità.
Una premessa: parla il rappresentante di un gruppo che potrebbe
avere tutto l'interesse immediato a che passino le 500 firme da
raccogliersi per le forze non presenti in Consiglio. Però il senso
di giustizia e di democrazia deve prevalere; inoltre cadrebbe la
premessa dell'intervento che ho fatto in discussione generale.
Allora compariamo le situazioni: l'attuale legge elettorale chiede
100 firme per poter presentare una lista e l'esenzione per chi è
dentro; per l'elezione del deputato e del senatore della Valle
d'Aosta sono richieste 300 firme.
Devo capire a quale principio si ispira il risultato delle 500
firme, mi si deve far capire; non vedo nessun'altra risposta se non
far di tutto per tenere fuori dal Consiglio regionale il nuovo che
avanza.
Siamo alla dimostrazione palese e chiara della liturgia
dell'autoconservazione; lo sappiamo, 4 o 5 forze si divideranno il
bottino del Consiglio regionale. Allora c'è una contraddizione
folle fra chi dice che il metodo proporzionale è il metodo della
rappresentatività, e poi lo stesso sostiene che è indispensabile
che si raccolgano 500 firme per poter entrare in Consiglio
regionale. Qualcuno deve cercare di farmi capire questo. Almeno il
PDS ha avuto il pudore di dire: in sede di prima applicazione
partiamo tutti dai medesimi blocchi di partenza. Senza dire che
raccogliere 500 firme è di una macchinosità incredibile. D'altra
parte ne abbiamo viste delle belle sulle raccolte di firme, è vero,
Gremmo? Non so se si vuole riprodurre una situazione talmente
fastidiosa, a meno che uno non sappia di dover tenere in piedi una
struttura di partito solo per arrivare alla raccolta delle
firme.
Pertanto chiedo a questo punto alla cortesia del PDS di dire
cosa vogliono fare, perché ora si votano gli emendamenti
all'articolo 6 e l'articolo 59 è molto lontano; dobbiamo fare su
questo argomento una discussione generale, dobbiamo sapere
esattamente cosa succede. Quindi sono e per le 300 firme e per le
200 firme, mi sembrano eque; se non passerà l'uno, ci auguriamo che
passi l'altro emendamento. E sono per dire che, se esiste un
concetto di giustizia distributiva, a questo concetto si uniformino
tutte le forze del Consiglio regionale.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Per le elezioni di un consiglio
provinciale o di un consiglio regionale territorialmente e come
numero di popolazione analogo a quello della Valle d'Aosta, si
richiedono 1800 firme. Il partito dei signori in doppio e triplo
petto del siciliano La Malfa ha votato compatto a favore di una
cosa ignobile, come quella che ha imposto le 1800 firme per
l'elezione dei Consigli provinciali e regionali per un territorio
che abbia più o meno la popolazione della Valle d'Aosta. Quindi se
c'è qualcuno che non ha nessun diritto, neanche lontanamente, di
aprire la ciabatta e di parlare di uguaglianza, è chi appartiene ad
un partito che ha accettato l'ignobile fatto che per le forze nuove
ci fossero le 1800 firme in un territorio che ha le dimensioni e la
popolazione della Valle d'Aosta.
Certe lezioni da Cassandra, per il modo e la forma con cui
vengono espresse, suscitano soltanto ripulsa totale, perché
nascondono solo delle
arrière-pensées
. Se tutte le forze
dovessero andare a raccogliere le firme, anche solo 200,
diventerebbe un caos per una ragione semplice, caro collega Rusci;
lei non ha mai raccolto le firme per presentare liste, perché
appartiene ...
(... interviene il Consigliere Rusci, fuori microfono
...)
... benissimo, lei le ha raccolte una volta sola in condizioni
diverse e in un numero inferiore, perché prima per la elezione
della Camera dei Deputati erano soltanto 100. Sono state aumentate
e se hanno pensato di aumentarle anche per la Camera dei Deputati,
una ragione forse c'è.
Lei comunque ha fatto la raccolta in tempi lontani, ma in tempi
più recenti in cui quello che lei chiama il nuovo è presente - ma
il nuovo non vuol dire meglio e il nuovo non vuol dire che tutto
sia uguale e nuovo, perché c'è del nuovo positivo, c'è del nuovo
negativo, c'è del falso nuovo - il problema non è il numero delle
firme, ma quanti le raccolgono, perché se c'è una lista che le
raccoglie, se sono solo tre gruppi che le raccolgono, sono 1500
firme da raccogliere e non c'è un intreccio. Ma quando ci sono
venti gruppi che raccolgono le firme, che mettono venti banchetti
in piazza e la gente impazzisce e firma due volte e va davanti alla
Procura della Repubblica perché è un reato firmare per due liste, a
quel punto siamo nel caos.
Ora, chi dice che bisogna raccogliere firme tutti quanti, si
assume la responsabilità di dire che per 4 mesi si rende
ingovernabile la situazione della Valle d'Aosta, si crea il caos.
Chi propone questo, lo si deve dire che vuole proporre il caos.
Se ci sono invece 2 o 3 liste che vogliono presentarsi,
l'affollamento fisico non c'è, è comunque minimo, e allora il
discorso è equo. Penso una cosa molto chiara: il concetto di punire
il trasformismo è un concetto politico di fondo, che rende
validissimo il fatto che chi fa il grillo salterino e salta da una
parte e dall'altra per litigi personali non debba acquisire i
diritti acquisiti dal gruppo politico. Io in cinque anni non ho mai
cambiato bandiera, continuo a tenere la mia bandiera; chi ha
ritenuto per ragioni nobilissime di cambiare bandiera, se ne assuma
gli oneri, e quindi è corretta questa impostazione.
Il problema della raccolta delle firme è legato solo a quanti le
raccolgono; ci sono liste nuove? Benissimo, è un modo ottimo di
fare propaganda. Se decido di presentare la Lega Alpina, vado a
raccogliere le mie 500 firme senza paura, è un modo ottimo di fare
propaganda; il problema è che non ci siano altri venti gruppi,
perché in quel caso non si presenta più.
Il problema è che se sulla scheda ci sono un numero ragionevole
di simboli, allora esiste la possibilità di avere l'accesso per i
gruppi piccoli. Chi lavora perché sulla scheda ci siano 20 simboli,
in realtà vuol fottere tutti; è chi vuole sulla scheda i 20 simboli
che alla fine ottiene di avere eletti dentro solo 4 partiti.
Presidente
Ha chiesto di parlare il Consigliere Rusci,
per fatto personale, ne ha facoltà.
Rusci (PRI)
Per fatto personale, relativamente alla
parte di La Malfa.
Quando il Consigliere Gremmo è credibile, gliene do atto, e
gliene ho dato atto nel corso di questa giornata e mezzo di
dibattito. Questa volta non è credibile.
Si dà atto che, dalle ore 18,59 fino alle ore 19,07, assume
la Presidenza il Vicepresidente Trione.
Presidente
Ha chiesto di parlare il Presidente Bich,
ne ha facoltà.
Bich (GM)
Sono molto sereno; chiaramente l'intervento
di prima in parte toccava il collega Rusci, ma in parte toccava me,
c'è una vecchia disputa con il Consigliere Gremmo.
Ho accusato sempre dall'inizio il Consigliere Gremmo di parlare
per conto terzi e per motivi scarsamente nobili e di bassissimo
profilo; questo l'ho detto sempre.
Vorrei precisare quel che mi dà fastidio delle sue dichiarazioni
continue, a parte lo sviluppare la rissa continuamente e voler
sempre aggredire perché con l'aggressione si intende prevaricare e
soffocare la parola; sappia comunque che non toglie la parola con
il suo modo aggressivo di azzannare i consiglieri. Gli ho già
spiegato in diverse circostanze che non sono un transfuga, perché i
transfughi sono quelli che se ne vanno via, io invece ho avuto un
altro percorso e un altro processo.
Ho fatto le mie dichiarazioni politiche, ho rischiato di perdere
la partita, per la verità poi in certe circostanze la partita non
l'ho persa, l'hanno persa altri. Altri non se ne sono andati, non
hanno fatto niente, sono lì ancora al loro posto, sono dei
divinatori, sono le Cassandre di certe situazioni, soprattutto
delle situazioni di retroguardia. Stante tranquilli che la
"Cassandra" delle situazioni di retroguardia ce l'abbiamo
garantita, gratuita, perché quella è patentata.
Dicevo prima quello che mi dà fastidio del Consigliere Gremmo,
perché lui è arrivato qui come il cuculo a farsi covare le uova,
poi ci siamo accorti che dentro l'uovo c'era quel che c'era, un
certo tipo di volatile, rapace, e non aggiungo niente di più perché
l'opinione pubblica lo conosce molto bene. Ma vorrei sapere il suo
percorso politico, perché l'egregio Consigliere Gremmo non è nato
ieri, è nato molto tempo fa, e sarebbe interessante andare a vedere
il trasformismo, la metempsicosi politica del Consigliere Gremmo.
State tranquilli che ci sarebbe da ridere. E anche prima, anche nei
vari segmenti della metempsicosi state tranquilli che il
Consigliere Gremmo ha sempre o quasi sempre parlato per conto
terzi. Quindi la dimensione dell'uomo è quella lì.
Con questo chiudo la polemica, poi lei potrà incominciare a dire
le sue solite definizioni, io non le risponderò più finché sto in
questi banconi qui sotto. Finché il buon Dio invece mi darà la
salute, la forza e la delega politica per stare su quel bancone lì,
allora fino adesso abbiamo scherzato un pochettino, stia tranquillo
che da ora in poi mi esenterò da qualsiasi forma di intervento
ironico nei suoi confronti, ma sappia che userò il regolamento in
modo drastico fino in fondo. Così come mi ha detto l'altro giorno
il Presidente Ricca della Provincia di Torino, che lei quando entra
in Provincia dopo due battute, che sono sempre le solite battute
velenose e offensive, la sbattono fuori a titolo di regolamento
...
(... proteste vivaci da parte del Consigliere Gremmo
...)
... e se lei non arriva a quello è perché lei sta zitto e non ha
niente da aggiungere in più. E il suo istinto nazi-maoista che qui
ha già fatto danni abbastanza lo può riservare in altre istanze e
in altri luoghi.
E con questo con lei ho finito, perché diamo uno spettacolo
indecente che non voglio continuare.
Presidente
Ha chiesto di parlare il Consigliere
Gremmo, per fatto personale, ne ha facoltà.
Gremmo (UAP)
Tutto quello che ha detto il Presidente
Bich mi lascia del tutto indifferente, ho scritto un libro in cui
racconto la mia vicenda biografica, se al Consiglio interessa la
racconto anche qua, è abbastanza lunga, sono ventidue capitoli;
magari lo andrà a comprare il libreria. Si intitola "Contro Roma",
ricorda quando avevo 18 anni cosa facevo, ma del resto c'era stata
la mozione di Aloisi che aveva rammentato ... ma Aloisi non porta
rancore, quindi non c'è problema.
Volevo solo puntualizzare una cosa: non sono mai stato espulso
dalla Provincia di Torino, quindi il Presidente Bich ha detto una
bugia, una falsità verificabile.
Il Presidente socialista Ricca minaccia alcune volte di
cacciarmi fuori, poi non lo fa mai, non so perché; forse perché non
ci sono gli estremi. Ho dato un giudizio politico; ho il pieno
rispetto della persona, ho espresso un giudizio politico, cioè se
uno entra in un Consiglio elettivo in un modo e poi cambia
bandiera, questo è nel suo diritto, come ha fatto Aloisi, come
hanno fatto altri, però se ne assume l'onere.
Quando sono entrato in un Consiglio elettivo, ho sempre
mantenuto quella posizione lì. Poi evidentemente ci sono dei
percorsi politici umani del tutto rispettabili; ho espresso un
giudizio politico che va al di là della persona: chi ritiene di
passare da un partito all'altro, non si porta dietro niente.
Questa è una opinione precisa, chiara, ed ho espresso questo. Se
poi da qui si vuole partire per sfogare su di me, che sono il più
debole, che sono quello che non conta niente, il proprio astio, la
propria viltà per non avere il coraggio di attaccare i propri
nemici, attribuendo a me delle intenzioni che non ho perché,
ripeto, fino a tre minuti fa quando il collega Rusci mi ha chiesto
di dare una mano io ero disponibile. Ma quando il collega Rusci ha
ritenuto in modo inaccettabile di deformare una mia vicenda, quando
ha ritenuto di fare un accenno (che considero inaccettabile sul
piano umano) ad una vicenda che sto subendo da due anni, ho detto:
benissimo, fa quel che vuoi, amici come prima, ma a costo di
tagliarmi i baffi (che non ho più) qualunque cosa mi chieda il
collega Rusci non gli do più una mano.
Presidente
Torniamo agli emendamenti.
Pongo in votazione l'emendamento del Presidente Bich al comma 2
dell'articolo 6.
Esito della votazione
Presenti: 34
Votanti: 8
Favorevoli: 7
Contrari: 1
Astenuti: 26 (Agnesod, Aloisi, Bajocco, Beneforti, Bondaz,
Chenuil, Chiofalo, Cout, Faval, Lanièce, Limonet, Louvin, Mafrica,
Marcoz, Milanesio, Monami, Mostacchi, Pascale, Perrin, Ricco,
Rollandin, Stévenin, Trione, Vallet, Viérin e Voyat)
Il Consiglio non approva
Presidente
Pongo in votazione l'emendamento presentato
dal Consigliere Riccarand all'articolo 6, comma 2.
Esito della votazione
Presenti: 33
Votanti: 7
Favorevoli: 6
Contrari: 1
Astenuti: 26 (Agnesod, Aloisi, Bajocco, Beneforti, Bondaz,
Chenuil, Chiofalo, Cout, Faval, Lanièce, Limonet, Louvin, Mafrica,
Maquignaz, Marcoz, Milanesio, Monami, Mostacchi, Pascale, Perrin,
Ricco, Rollandin, Stévenin, Trione, Vallet, Viérin e Voyat)
Il Consiglio non approva
Presidente
Passiamo agli emendamenti al comma 3
dell'articolo 6. Essendo stato respinto l'emendamento del
Consigliere Riccarand al comma 2, decade l'emendamento al comma
3.
E' stato presentato un emendamento dal sottoscritto, di cui do
lettura:
Emendamento Articolo 6, punto 3, riga 14:
Aggiungere a "...la lista sia contraddistinta da un
contrassegno..." la frase "...Appartenente ad un partito o gruppo
operante nel Parlamento nazionale"... o un contrassegno
composito.
Lo pongo in votazione.
Esito della votazione
Presenti: 34
Votanti: 2
Favorevoli: 2
Astenuti: 32 (Agnesod, Aloisi, Bajocco, Beneforti, Bondaz,
Chenuil, Chiofalo, Cout, Faval, Gremmo, Lanièce, Lavoyer, Limonet,
Louvin, Mafrica, Maquignaz, Marcoz, Martin, Milanesio, Monami,
Mostacchi, Pascale, Perrin, Riccarand, Ricco, Rollandin, Rusci,
Stévenin, Trione, Vallet, Viérin e Voyat)
Il Consiglio non approva
Presidente
Siamo al comma 8 dell'articolo 6. Ci sono
due emendamenti presentati dall'Uv, e dai consiglieri Martin,
Rusci, Bich.
Do lettura dell'emendamento presentato dai consiglieri Martin,
Rusci, Bich:
Emendamento All'articolo 6, dopo il comma 7, è aggiunto il
seguente comma 8
"8. Il presentatore della lista può indicare quale "candidato
Walser" un candidato inserito nella lista, in possesso dei
requisiti di elettorato attivo e passivo previsti nella presente
Legge, e che sia iscritto nelle liste elettorali dei Comuni di
Gressoney-La-Trinité, Gressoney-Saint-Jean o Issime".
Ha chiesto di parlare il Consigliere Martin, ne ha facoltà.
Martin (ADP)
Ritiriamo l'emendamento, in quanto mal
formulato.
Presidente
Do lettura dell'emendamento presentato
dall'Union Valdôtaine:
Emendamento All'articolo 6, dopo il comma 7, è aggiunto il
seguente comma 8
"8. Il presentatore della lista può indicare quale "candidato
Walser" un candidato inserito nella lista, in possesso dei
requisiti di elettorato attivo e passivo previsti nella presente
Legge, e che sia iscritto nelle liste elettorali dei Comuni di
Gressoney-La-Trinité, Gressoney-Saint-Jean o Issime".
Ha chiesto di parlare il Consigliere Louvin, ne ha facoltà.
Louvin (UV)
Nous maintenons notre amendement, c'est
une hypothèse que nous avons formulée en subordonnée par rapport à
l'hypothèse principale, qui était celle du collège Walser. Par le
moyen de cette formulation alternative, nous proposons la
possibilité d'indiquer un candidat Walser à l'intérieur des listes,
candidat qui devrait jouir du droit électoral actif et du droit
électoral passif, aux termes de la présente loi, et être inscrit
dans les listes électorales des communes de Gressoney-La-Trinité,
Gressoney-Saint-Jean et Issime.
Suivant notre proposition, il faudrait que ce candidat atteigne
à un nombre minimum de préférences individuelles, témoignant de la
représentativité de ce même candidat par rapport à l'ensemble de la
collectivité, qui serait appelé à représenter au sein de ce
Conseil.
Nous maintenons donc la proposition formulée et qui est déposée
en tant qu'amendement.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Voterò a favore, perché ero contrario
all'idea di una corsia privilegiata che avrebbe snaturato..., sono
invece favorevole a questo emendamento, perché un candidato (fra
l'altro prendo atto che è stata recepita una osservazione che avevo
fatto, cioè che sia iscritto nel collegio e quindi rappresentativo)
che prende 500 preferenze è abbastanza rappresentativo, pertanto
voterò a favore.
Presidente
Pongo in votazione l'emendamento presentato
dall'Uv.
Esito della votazione
Presenti: 34
Votanti: 20
Favorevoli: 20
Astenuti: 14 ((Aloisi, Beneforti, Bich, Bondaz, Chiofalo,
Lanièce, Limonet, Maquignaz, Milanesio, Monami, Pascale, Riccarand,
Ricco e Trione)
Il Consiglio non approva
Presidente
Pongo in votazione l'articolo 6.
Esito della votazione
Presenti: 34
Votanti: 34
Favorevoli: 27
Contrari: 7
Il Consiglio approva
Presidente
Do lettura dell'articolo 7:
Articolo 7 (Presentazione delle liste)
1. La presentazione delle liste si effettua alla Cancelleria del
Tribunale di Aosta dalle ore otto del trentacinquesimo giorno alle
ore venti del trentaquattresimo giorno antecedente quello della
votazione.
2. Devono essere presentati i seguenti documenti:
a) tre esemplari del contrassegno con diametro di cm.10 e tre
con diametro di cm.2;
b) il certificato di iscrizione del candidato nelle liste
elettorali di un Comune della Regione, rilasciato dal Sindaco
competente;
c) il certificato di residenza dal quale risulti la residenza
ininterrotta, alla data di pubblicazione del manifesto di
convocazione dei comizi elettorali, nel territorio della Regione,
da almeno tre anni ovvero il certificato di nascita o documento
equivalente, di ciascun candidato;
d) la dichiarazione di accettazione della candidatura da
prodursi secondo le modalità indicate all'articolo 6, comma
cinque;
e) la dichiarazione di presentazione della lista dei candidati
sottoscritta dal Presidente, Segretario o Dirigente di cui
all'articolo 6 comma due, eventualmente corredata dai moduli
sottoscritti dal prescritto numero di elettori.
3. Nessun elettore può firmare per la presentazione di più di
una lista.
4. La firma degli elettori deve avvenire su moduli riproducenti
il contrassegno di lista, il nome, cognome, data e luogo di nascita
dei candidati, nonché il nome e cognome, luogo e data di nascita
dei sottoscrittori, e deve essere autenticata da notaio, pretore,
giudice conciliatore o di pace, cancelliere di pretura e di
tribunale, sindaco, assessore delegato in via generale a sostituire
il sindaco assente o impedito, segretario comunale, di cui alla
legge 21 marzo 1990, n. 53, recante modifiche ai procedimenti
elettorali; deve essere indicato il Comune nelle cui liste
l'elettore dichiara di essere iscritto.
5. Le firme dei moduli devono essere corredate dei certificati,
anche collettivi, dei Sindaci dei singoli Comuni, ai quali
appartengono i sottoscrittori, che ne attestino l'iscrizione nelle
liste elettorali di un Comune della Regione. I Sindaci devono, nel
termine improrogabile di ventiquattro ore dalla richiesta,
rilasciare tali certificati.
6. La dichiarazione di presentazione della lista dei candidati
deve contenere, infine, l'indicazione di due delegati effettivi e
di due supplenti autorizzati a designare, personalmente o per mezzo
di persone da essi autorizzate con dichiarazione autenticata con le
modalità di cui al comma quattro i rappresentanti della lista
presso ogni seggio e presso l'Ufficio elettorale regionale.
7. La cancelleria del Tribunale all'atto del ricevimento delle
liste dei candidati rilascia ricevuta nella quale è indicato il
numero provvisorio di presentazione, la riproduzione della
descrizione del contrassegno che distingue la lista, nonché i
documenti di corredo richiesti dalla legge.
8. Nel caso in cui la lista è presentata incompleta nella
documentazione, essa viene restituita, ai presentatori e, qualora
ripresentata, assume il numero provvisorio spettante al momento
della ripresentazione.
Presidente
All'articolo 7, comma 2, vi è un emendamento
presentato dal PDS, che è decaduto perché è decaduto l'emendamento
all'articolo 1, di cui do ugualmente lettura:
Emendamento Articolo 7, comma 2: dopo la lettera d) aggiungere
la lettera "d1)" così formulata:
"d1) la dichiarazione eventuale di coalizione con le altre
liste, sottoscritta dai presidenti segretari o dirigenti delle
liste presentate con le modalità di cui all'articolo 6, comma
2".
Vi è altresì un emendamento presentato dai consiglieri Bondaz,
Monami ed altri, che è stato ritirato, quindi prendiamo atto solo
del ritiro. Ne do comunque lettura:
Emendamento Al comma 2 è aggiunta la lettera f)
"f) La dichiarazione di presentazione delle liste dei candidati,
appartenenti alla Comunità Montana denominata Walser, Alta Valle
del Lys, che intendano collegarsi con altra lista deve contenere
l'indicazione della lista con la quale si intende effettuare il
collegamento. Le dichiarazioni di collegamento fra liste devono
essere reciproche. Le liste collegate ai fini dell'assegnazione dei
seggi costituiscono un gruppo di liste".
Al comma IV vi sono emendamenti del Consigliere Gremmo e del
sottoscritto.
Do lettura dell'emendamento presentato dal Consigliere
Gremmo:
Emendamento Articolo 7, comma 4:
Dopo le parole iniziali: "La firma degli elettori deve
avvenire..." inserire "nei tre mesi precedenti la scadenza naturale
del Consiglio su appositi moduli stampati dal Servizio elettorale e
vigilanza anagrafica della Presidenza della Giunta regionale dopo
che i gruppi politici che intendono presentare liste hanno
depositato con dichiarazione autenticata da notaio il contrassegno
e l'elenco nominativo dei candidati...".
Ha chiesto di parlare il Consigliere Gremmo, ne ha facoltà.
Gremmo (UAP)
Quando ho partecipato alla conferenza stampa
dei segretari dei partiti presenti in Parlamento e non in Consiglio
regionale, mi ero preso l'impegno, perché mi era stato chiesto da
uno di questi segretari, di inserire una garanzia, cioè la garanzia
che si sapesse il termine effettivo in cui era possibile la
raccolta delle firme.
Per me nel silenzio della legge anche domani mattina uno che
abbia i 18 nomi e il simbolo può già raccogliere firme, ma siccome
la questione era controversa, in quanto qualcuno sosteneva una tesi
diversa, cioè sosteneva che soltanto dal giorno della indizione dei
comizi elettorali era possibile la raccolta delle firme, ho
presentato questo emendamento in cui dico che chi deve raccogliere
le firme abbia la sicurezza dei tre mesi. Cinquecento firme in tre
mesi anche Bich è in grado di raccoglierle.
In più ho aggiunto, proprio perché, caro Rusci, so come uno può
subire sulla propria pelle dei brogli, che si faccia carico
l'ufficio regionale di stampare i moduli, cioè che si vada ad una
raccolta con dei moduli omogenei, confezionati in modo che non
siano manipolabili per cui si sappia che è per quella lista, per
quel simbolo e per quei candidati.
Presidente
Pongo in votazione l'emendamento presentato
dal Consigliere Gremmo.
Esito della votazione
Presenti: 34
Votanti: 25
Favorevoli: 25
Astenuti: 9 (Bajocco, Chenuil, Cout, Lavoyer, Mafrica, Martin,
Monami, Riccarand, Rusci)
Il Consiglio approva
Presidente
C'è un emendamento presentato dal
sottoscritto, di cui do lettura:
Emendamento Articolo 7, punto 4, riga 8:
Al posto di "Assessore delegato in via generale a sostituire il
sindaco assente o impedito..." sostituire "...Assessore delegato a
sostituire il sindaco...".
Se permettete lo illustro da qui, è una cosa brevissima. Là dove
si dice
"Assessore delegato in via generale a sostituire il
sindaco assente o impedito..."
dato che in questo caso la
sostituzione dei sindaco assente o impedito ridurrebbe la facoltà
dell'Assessore di poter raccogliere le firme solo al periodo in cui
il sindaco è impedito o assente, proprio per agevolare la raccolta
delle firme, proporrei di sostituire con
"Assessore delegato a
sostituire il sindaco..."
.
Quindi i comuni possono mettere a disposizione un assessore per
la raccolta delle firme; questa mi sembra una cosa normale.
Lo pongo in votazione.
Esito della votazione
Presenti: 34
Votanti: 21
Favorevoli: 20
Contrari: 1
Astenuti: 13 (Aloisi, Bajocco, Beneforti, Bondaz, Chiofalo,
Cout, Lanièce, Limonet, Mafrica, Milanesio, Pascale, Ricco e
Trione)
Il Consiglio approva
Presidente
Pongo in votazione l'articolo 7 nel testo
così emendato:
Articolo 7 (Presentazione delle liste)
1. La presentazione delle liste si effettua alla cancelleria del
Tribunale di Aosta dalle ore otto del trentacinquesimo giorno alle
ore venti del trentaquattresimo giorno antecedente quello della
votazione.
2. Devono essere presentati i seguenti documenti:
a) tre esemplari del contrassegno con diametro di cm.10 e tre
con diametro di cm.2;
b) il certificato di iscrizione del candidato nelle liste
elettorali di un Comune della Regione, rilasciato dal Sindaco
competente;
c) il certificato di residenza dal quale risulti la residenza
ininterrotta, alla data di pubblicazione del manifesto di
convocazione dei comizi elettorali, nel territorio della Regione,
da almeno tre anni ovvero il certificato di nascita o documento
equivalente, di ciascun candidato;
d) la dichiarazione di accettazione della candidatura da
prodursi secondo le modalità indicate all'articolo 6, comma
cinque;
e) la dichiarazione di presentazione della lista dei candidati
sottoscritta dal Presidente, Segretario o Dirigente di cui
all'articolo 6 comma due, eventualmente corredata dai moduli
sottoscritti dal prescritto numero di elettori.
3. Nessun elettore può firmare per la presentazione di più di
una lista.
4. La firma degli elettori deve avvenire nei tre mesi precedenti
la scadenza naturale del Consiglio, dopo che i gruppi politici che
intendono presentare liste hanno depositato, con dichiarazione
autenticata da notaio, il contrassegno e l'elenco nominativo dei
candidati, su appositi moduli stampati dal Servizio elettorale e
vigilanza anagrafica della Presidenza della Giunta regionale
riproducenti il contrassegno di lista, il nome, cognome, data e
luogo di nascita dei candidati, nonché il nome e cognome, luogo e
data di nascita, comune di iscrizione elettorale dei
sottoscrittori, e deve essere autenticata da notaio, pretore,
giudice conciliatore o di pace, cancelliere di pretura e di
tribunale, sindaco, assessore delegato in via generale a sostituire
il sindaco assente o impedito, segretario comunale, di cui alla
legge 21 marzo 1990, n. 53, recante modifiche ai procedimenti
elettorali; deve essere indicato il Comune nelle cui liste
l'elettore dichiara di essere iscritto.
5. Le firme dei moduli devono essere corredate dei certificati,
anche collettivi, dei Sindaci dei singoli Comuni, ai quali
appartengono i sottoscrittori, che ne attestino l'iscrizione nelle
liste elettorali di un Comune della Regione. I Sindaci devono, nel
termine improrogabile di ventiquattro ore dalla richiesta,
rilasciare tali certificati.
6. La dichiarazione di presentazione della lista dei candidati
deve contenere, infine, l'indicazione di due delegati effettivi e
di due supplenti autorizzati a designare, personalmente o per mezzo
di persone da essi autorizzate con dichiarazione autenticata con le
modalità di cui al comma quattro i rappresentanti della lista
presso ogni seggio e presso l'Ufficio elettorale regionale.
7. La cancelleria del Tribunale all'atto del ricevimento delle
liste dei candidati rilascia ricevuta nella quale è indicato il
numero provvisorio di presentazione, la riproduzione della
descrizione del contrassegno che distingue la lista, nonché i
documenti di corredo richiesti dalla legge.
8. Nel caso in cui la lista è presentata incompleta nella
documentazione, essa viene restituita, ai presentatori e, qualora
ripresentata, assume il numero provvisorio spettante al momento
della ripresentazione.
Esito della votazione
Presenti: 33
Votanti: 28
Favorevoli: 28
Astenuti: 5 (Bich, Lavoyer, Maquignaz, Martin e Rusci)
Il Consiglio approva
Presidente
Do lettura dell'articolo 8:
Articolo 8 (Ufficio elettorale regionale)
1. Il Presidente del Tribunale di Aosta costituisce, entro tre
giorni dalla data di pubblicazione del decreto di convocazione dei
comizi, l'Ufficio elettorale regionale, composto di tre magistrati,
dei quali uno con funzione di Presidente.
2. L'Ufficio elettorale regionale può avvalersi di uno o più
esperti, con attribuzioni esclusivamente tecniche, nominati
dalPresidente dell'Ufficio stesso.
Presidente
Pongo in votazione l'articolo 8.
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 9.
Articolo 9 (Esame e ammissione delle liste)
1. L'Ufficio elettorale regionale entro due giorni dalla
scadenza del termine stabilito per la presentazione delle liste dei
candidati:
a) verifica se le liste sono state presentate in termine,
corredate dal numero di firme prescritte e comprendono un numero di
candidati non inferiore a 18; dichiara non valide le liste che non
corrispondono a queste condizioni e riduce al limite prescritto
quelle contenenti un numero di candidati superiore al numero dei
consiglieri da eleggere, cancellando gli ultimi nomi;
b) accerta che le liste siano state presentate dal dirigente o
dai dirigenti regionali del partito o dalle persone da loro
delegate, ai sensi di quanto previsto dall'articolo 6, comma
due;
c) ricusa le liste contraddistinte da contrassegni in violazione
di quanto previsto dall'articolo 5;
d) cancella dalle liste i nomi dei candidati per i quali manca
la prescritta accettazione;
e) cancella dalle liste i nomi dei candidati che non abbiano
compiuto o che non compiono il ventunesimo anno di età al giorno
delle elezioni e di quelli per i quali non sia stato presentato il
certificato di nascita, o documento equipollente, o il certificato
di iscrizione nelle liste elettorali di un Comune della Regione e
di quelli che, alla data di pubblicazione del manifesto di
convocazione dei comizi elettorali non posseggono il requisito
della residenza nel territorio regionale per un periodo
ininterrotto di almeno tre anni o il requisito della nascita in un
comune della Regione;
f) cancella i nomi dei candidati compresi in più liste già
presentate.
2. L'Ufficio elettorale regionale, non appena scaduto il termine
per la presentazione dei ricorsi o, nel caso in cui sia stato
presentato reclamo, alla scadenza del termine per la decisione dei
ricorsi di cui all'articolo 10, comma due, compie le seguenti
operazioni:
a) stabilisce, mediante sorteggio, da effettuarsi alla presenza
dei delegati di lista di cui all'articolo 7, comma sei,
appositamente convocati, il numero d'ordine da assegnarsi alle
liste medesime. Le liste e i relativi contrassegni saranno
riprodotti sulle schede di votazione e sul manifesto di cui
all'articolo 11 con i colori del contrassegno depositato e secondo
l'ordine risultato dal sorteggio;
b) assegna un numero ai singoli candidati di ciascuna lista,
secondo l'ordine cui vi sono iscritti;
c) comunica ai delegati di lista le definitive determinazioni
adottate;
d) trasmette immediatamente alla Presidenza della Giunta
regionale l'originale delle liste definitive corredate dai relativi
allegati nonché di un esemplare del verbale stesso per dare atto
degli adempimenti di cui sopra.
Presidente
Pongo in votazione l'articolo 9:
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 10:
Articolo 10 (Ricorsi contro le decisioni dell'Ufficio
elettorale regionale)
1. Le decisioni dell'Ufficio elettorale regionale, di cui
all'articolo 9, sono comunicate nella stessa giornata ai delegati
di lista.
2. Contro le decisioni di cui al comma uno, i delegati di lista
possono, entro ventiquattro ore dalla comunicazione, ricorrere al
medesimo Ufficio elettorale regionale, che decide entro le
ventiquattro ore successive.
3. Il ricorso deve essere depositato entro il termine di cui al
comma due a pena di decadenza presso l'Ufficio elettorale
regionale.
Presidente
Pongo in votazione l'articolo 10:
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 11:
Articolo 11 (Pubblicazione del manifesto delle
candidature)
1. Il Presidente della Giunta regionale provvede per la
preparazione del manifesto che deve contenere le liste dei
candidati ed i relativi contrassegni secondo l'ordine risultato dal
sorteggio, ed il cognome, luogo e data di nascita, nonché il numero
progressivo assegnato ai candidati di ciascuna lista. Il manifesto
deve essere bilingue.
2. Il manifesto recante la firma, anche a stampa, del Presidente
dell'Ufficio elettorale regionale, é trasmesso dal Presidente della
Giunta regionale ai Sindaci dei Comuni della Regione, i quali
provvedono per la pubblicazione all'albo comunale ed in altri
luoghi pubblici entro il quindicesimo giorno anteriore a quello
della votazione.
3. Il Presidente della Giunta regionale provvede, per la stampa
delle schede, redatte a norma dell'articolo 17, nelle quali i
contrassegni di lista sono riportati secondo l'ordine risultato dal
sorteggio. Le schede devono essere bilingui.
Presidente
Pongo in votazione l'articolo 11.
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 12:
Articolo 12 (Designazione dei rappresentanti di
lista)
1. Con dichiarazione scritta su carta libera e autenticata con
le modalità indicate all'articolo 7, comma quattro, i delegati di
cui all'articolo 7, comma sei, o persone da essi autorizzati in
forma autenticata, hanno diritto di designare all'Ufficio di
ciascuna sezione e all'Ufficio elettorale regionale, due
rappresentanti di lista, uno effettivo e l'altro supplente,
scegliendoli fra gli elettori della Regione che sappiano leggere e
scrivere.
2. L'atto di designazione dei rappresentanti presso gli uffici
elettorali di sezione è presentato entro il venerdì precedente
l'elezione al segretario del Comune che ne deve curare la
trasmissione ai presidenti delle sezioni elettorali o è presentato
direttamente ai singoli presidenti delle sezioni sabato pomeriggio,
oppure la mattina stessa delle elezioni, purché prima dell'inizio
della votazione.
3. L'atto di designazione dei rappresentanti presso l'Ufficio
elettorale regionale è presentato entro le ore dodici del giorno
precedente l'elezione, alla cancelleria del Tribunale di Aosta, la
quale ne rilascia ricevuta.
4. Per lo svolgimento del loro compito i delegati di lista
devono dimostrare la loro qualifica esibendo la ricevuta rilasciata
dalla cancelleria del Tribunale all'atto del deposito delle liste
dei candidati. Nel caso che alla designazione dei rappresentanti di
lista provvedano delegati dei delegati ai sensi del comma uno, i
pubblici ufficiali indicati all'articolo 6 comma quarto,
nell'autenticarne la firma, dà atto dell'esibizione fattagli della
ricevuta rilasciata all'atto del deposito delle liste.
5. Il rappresentante di ogni lista di candidati ha diritto di
assistere a tutte le operazioni dell'Ufficio elettorale, sedendo al
tavolo dell'ufficio stesso o in prossimità, ma sempre in luogo che
gli permetta di seguire le operazioni elettorali e può fare
inserire succintamente a verbale eventuali dichiarazioni.
6. Il Presidente, uditi gli scrutatori, può con ordinanza
motivata fare allontanare dall'aula il rappresentante che eserciti
violenza, o che, richiamato due volte, continui a turbare
gravemente il regolare procedimento delle operazioni
elettorali.
Presidente
Pongo in votazione l'articolo 12.
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 13:
Articolo 13 (Certificato di iscrizione nelle liste
elettorali)
1. Entro il quinto giorno precedente quello della votazione, il
Sindaco di ciascun Comune della Regione deve provvedere per la
consegna al domicilio di ciascun elettore del certificato di
iscrizione nelle liste elettorali. Il certificato indica la sezione
alla quale l'elettore appartiene, la sua ubicazione, il giorno e
l'orario della votazione e reca un tagliando, che è staccato dal
Presidente dell'Ufficio elettorale di sezione all'atto
dell'esercizio del voto.
2. Per l'elettore residente nel Comune, la consegna del
certificato è effettuato a domicilio ed è constatata mediante
ricevuta dell'elettore stesso o di persona della sua famiglia o
addetta al suo servizio e con lui convivente.
3. Quando il certificato sia rifiutato o la persona alla quale è
fatta la consegna non possa o non voglia rilasciare ricevuta, il
messo redige apposita dichiarazione.
4. Per gli elettori residenti fuori del Comune, i certificati
sono loro rimessi dall'Ufficio comunale, tramite il Sindaco del
Comune di loro residenza, se questa sia conosciuta.
5. Per i militari delle forze armate e gli appartenenti ai corpi
militarmente organizzati al servizio dello Stato nonché gli
appartenenti alla Polizia di Stato, i quali prestano servizio nel
territorio della Regione, ma fuori del Comune nelle cui liste sono
iscritti, i Comandanti dei reparti entro dieci giorni dalla
pubblicazione del decreto di convocazione dei comizi elettorali,
devono richiedere al Sindaco competente la trasmissione dei
certificati elettorali, per eseguire poi, immediatamente, la
consegna agli interessati.
6. Per gli elettori residenti all'estero i Comuni di iscrizione
elettorale provvedono, entro il ventesimo giorno successivo a
quello di pubblicazione del decreto di convocazione dei comizi,
all'invio di una cartolina avviso recante l'indicazione della data
della votazione, l'avvertenza che il destinatario può ritirare il
certificato elettorale presso il competente ufficio comunale e che
l'esibizione della cartolina stessa dà diritto al titolare di
usufruire delle facilitazioni di viaggio per recarsi a votare nel
comune di iscrizione elettorale. Le cartoline avviso, fornite ai
comuni dal Servizio elettorale e vigilanza anagrafica della
Presidenza della Giunta regionale, devono essere spedite col mezzo
postale più rapido.
7. Gli elettori che non abbiano ricevuto a domicilio, entro il
termine fissato dal comma uno, il certificato di iscrizione nelle
liste elettorali, possono personalmente ritirarlo a decorrere dal
terzo giorno antecedente sino a quello dell'elezione compreso.
Della consegna si fa annotazione in apposito registro.
8. Se un certificato è stato smarrito o è divenuto inservibile,
l'elettore ha diritto, presentandosi personalmente fino alla
chiusura delle operazioni di votazione, e previa annotazione in
apposito registro, di ottenerne dal Sindaco un altro munito di
speciale contrassegno sul quale deve essere dichiarato che trattasi
di duplicato.
9. Qualora i certificati elettorali non siano distribuiti o
siano stati distribuiti irregolarmente, il Presidente della
commissione elettorale circondariale, previ sommari accertamenti,
può nominare un commissario che intervenga presso il Comune per la
distribuzione dei certificati.
10. Ai fini degli adempimenti previsti dal presente articolo,
l'ufficio comunale rimane aperto quotidianamente, anche nei giorni
festivi, dal quinto giorno antecedente l'elezione e nel giorno
stesso delle elezioni, almeno dalle ore nove alle ore
diciannove.
Presidente
Pongo in votazione l'articolo 13.
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 14:
Articolo 14 (Trasmissione liste elettorali di
sezione)
1. La Commissione elettorale circondariale trasmette al Sindaco
le liste elettorali di sezione per la votazione almeno dieci giorni
prima della data di convocazione dei comizi.
Presidente
Pongo in votazione l'articolo 14.
Esito della votazione
Presenti, votanti e favorevoli: 32
Il Consiglio approva all'unanimità
Presidente
Do lettura dell'articolo 15:
Articolo 15 (Accertamento dell'esistenza e del buon stato dei
materiali di arredamento dei seggi)
1. Entro dieci giorni dalla pubblicazione del decreto di
convocazione dei comizi elettorali, il Sindaco od un assessore da
lui delegato, con l'assistenza del segretario comunale, accerta
l'esistenza e il buono stato delle urne, dei tavoli, dei tramezzi,
delle cabine e di quanto altro necessario per l'arredamento delle
varie sezioni.
2. Trascorso inutilmente il termine di cui al comma uno, il
Presidente della Giunta regionale, ove sia il caso, provvede a far
eseguire le predette operazioni anche a mezzo di commissario.
Presidente
Pongo in votazione l'articolo 15.
Esito della votazione
Presenti, votanti e favorevoli: 33
Il Consiglio approva all'unanimità
Presidente
Do lettura dell'articolo 16:
Articolo 16 (Consegna locali e materiale elettorale)
1. Il Sindaco di ogni Comune provvede affinché, dalle ore sedici
in poi del giorno precedente quello di votazione, il Presidente
dell'Ufficio elettorale di sezione assuma la consegna del locale
arredato a sede della sezione e prenda in carico il seguente
materiale:
a) il plico sigillato contenente il bollo della sezione;
b) le liste degli elettori della sezione autenticate dalla
Commissione elettorale circondariale;
c) l'elenco degli elettori che hanno dichiarato di voler votare
nel luogo di cura dove sono degenti;
d) un estratto delle liste di cui alla lettera b) da affiggersi
nelle sale della votazione;
e) tre copie del manifesto contenente le liste dei candidati
della circoscrizione;
f) i verbali di nomina degli scrutatori;
g) le designazioni dei rappresentanti di lista ricevute a norma
dell'articolo 12;
h) il pacco delle schede che al Sindaco è stato trasmesso
sigillato dal Servizio elettorale e vigilanza anagrafica della
Presidenza della Giunta regionale, con l'indicazione sull'involucro
esterno del numero delle schede contenute;
i) due urne;
l) due cassette per la conservazione delle schede autenticate da
consegnare agli elettori;
m) un congruo numero di matite copiative per l'espressione del
voto;
n) il pacco degli stampati e della cancelleria occorrenti per il
funzionamento della sezione.
2. Il Presidente dell'Ufficio elettorale accerta l'esistenza e
il buono stato delle urne e di tutto il materiale di arredamento
necessario per il regolare svolgimento delle operazioni elettorali
e segnala eventuali deficienze al Sindaco affinché questi provveda
immediatamente e comunque prima delle ore sei del giorno di
votazione.
Presidente
Pongo in votazione l'articolo 16.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 17:
Articolo 17 (Caratteristiche delle schede di
votazione)
1. Le schede sono di carta consistente di tipo unico e di
identico colore e sono fornite dal Servizio elettorale e vigilanza
anagrafica della Presidenza della Giunta regionale e verranno
stampate con le caratteristiche essenziali del modello descritto
nelle tabelle A e B allegate alla presente legge.
2. Le schede riproducono in fac-simile i contrassegni a colori
di tutte le liste regolarmente presentate secondo l'ordine
risultato dal sorteggio.
3. Accanto ad ogni singolo contrassegno sono tracciate le linee
orizzontali in numero pari a quello dei voti di preferenza che
l'elettore ha facoltà di esprimere per i candidati della lista
votata. Sono vietati altri segni o indicazioni.
4. Le schede devono pervenire all'Ufficio elettorale debitamente
piegate.
Presidente
C'è un emendamento dell'Union Valdôtaine al
comma 3, che viene ritirato, ne do comunque lettura:
Emendamento Articolo 17, comma 3
Al comma 3 è aggiunta la seguente frase:
"Nelle schede del secondo collegio accanto ad ogni singolo
contrassegno è indicato il nome e cognome del candidato".
Pongo in votazione l'articolo 17.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 18:
Articolo 18 (Bolli delle sezioni e urne)
1. Previa intesa tra la Presidenza della Giunta regionale ed il
Ministero dell'Interno, sono utilizzati i bolli delle sezioni, le
urne e le cassette in uso per le elezioni della Camera dei
deputati.
2. Il Servizio elettorale e vigilanza anagrafica della
Presidenza della Giunta regionale provvede ad inviare ai Sindaci i
plichi sigillati contenenti i bolli delle sezioni non oltre il
terzo giorno antecedente quello della votazione.
Presidente
Pongo in votazione l'articolo 18.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 19:
Articolo 19 (Composizione degli Uffici elettorali di sezione
- Albo presidenti di seggio)
1. In ciascuna sezione è costituito un Ufficio elettorale
composto da un Presidente, da quattro scrutatori di cui uno, scelto
dal Presidente, assume le funzioni di vice Presidente, e da un
segretario.
2. Per l'albo delle persone idonee all'ufficio di presidente di
seggio elettorale si applicano le disposizioni della legge 21 marzo
1990, n. 53, recante misure urgenti atte a garantire maggiore
efficienza al procedimento elettorale.
Presidente
Pongo in votazione l'articolo 19.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 20:
Articolo 20 (Nomina del Presidente di seggio)
1. Il Presidente del Tribunale di Aosta, entro il trentesimo
giorno precedente quello della votazione, nomina i Presidenti di
seggio fra le persone iscritte nell'albo di cui all'articolo 19 e
fra i magistrati che esercitano il loro ufficio nel circondario del
Tribunale di Aosta.
2. Il Presidente del Tribunale di Aosta, entro cinque giorni
dalla nomina, trasmette ad ogni Comune della Regione l'elenco dei
presidenti di seggio designati alle rispettive sezioni elettorali
con i relativi indirizzi, dando tempestiva notizia delle eventuali
successive variazioni.
3. Della nomina è data comunicazione agli interessati entro il
ventesimo giorno anteriore a quello della votazione, tramite i di
residenza.
4. In caso di impedimento del Presidente, che sopravvenga in
condizioni tali da non consentirne la surrogazione normale, assume
la Presidenza il Sindaco o un suo delegato.
Presidente
Pongo in votazione l'articolo 20.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 21:
Articolo 21 (Nomina degli scrutatori e dei segretari di
seggio)
1. Fra il venticinquesimo e il ventesimo giorno antecedenti la
data stabilita per la votazione, la commissione elettorale comunale
procede, in pubblica adunanza, preannunciata due giorni prima con
un avviso affisso nell'albo pretorio del Comune, alla presenza dei
rappresentanti di lista della prima sezione del Comune, se
designati, al sorteggio, per ogni sezione elettorale del Comune
medesimo, di un numero di nominativi compresi nell'albo degli
scrutatori di cui all'articolo 1 della legge 8 marzo 1989, n. 9, e
successive modificazioni, recante norme per
l’istituzione dell'albo e per il sorteggio delle
persone idonee all'ufficio di scrutatore, pari al numero di quelli
occorrenti per la costituzione del seggio.
2. Ai sorteggiati il Sindaco o il commissario notifica, nel più
breve tempo, e al più tardi non oltre il quindicesimo giorno
precedente quello della votazione, l'avvenuta nomina, per mezzo di
un ufficiale giudiziario o di un messo comunale.
L'eventuale grave impedimento deve essere comunicato, entro
quarantotto ore dalla notifica della nomina, al Sindaco o al
commissario, che provvede a sostituire gli impediti con elettori
sorteggiati nell'albo di cui all'articolo 5 bis della legge 8 marzo
1989, n. 95 introdotto dall'articolo 6 della legge 21 marzo 1990,
n.53.
3. Il Presidente del seggio, prima dell'insediamento
dell'Ufficio elettorale di sezione, sceglie il segretario fra gli
iscritti nelle liste elettorali del comune in possesso di titolo di
studio non inferiore al diploma di istruzione secondaria di secondo
grado.
4. La nomina degli scrutatori sorteggiati per sostituire quelli
impediti è notificata agli interessati non oltre il terzo giorno
precedente l'elezione.
Presidente
Pongo in votazione l'articolo 21.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 22:
Articolo 22 (Cause escludenti dalla carica di Presidente di
seggio, di scrutatori e di segretario)
1. Sono esclusi dalle funzioni di Presidente di seggio, di
scrutatore e di segretario:
a) coloro che, alla data delle elezioni, hanno superato il
settantesimo anno di età;
b) i dipendenti dei Ministeri dell'Interno, delle Poste e
Telecomunicazioni e dei Trasporti;
c) gli appartenenti a Forze armate in servizio;
d) i Segretari comunali e i dipendenti dei Comuni, addetti o
comandati a prestare servizio presso gli uffici elettorali
comunali;
e) i candidati alle elezioni per le quali si svolge la
votazione.
Presidente
Pongo in votazione l'articolo 22.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 23:
Articolo 23 (Trattamento economico)
1. L'onorario e il trattamento economico di missione, per tutti
i componenti degli Uffici elettorali di sezione, sono corrisposti
dai Comuni nella misura prevista dalle disposizioni vigenti secondo
quanto previsto dall'articolo 61.
Presidente
Pongo in votazione l'articolo 23.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 24:
Articolo 24 (Obbligatorietà della carica di Presidente di
seggio)
1. L'Ufficio di Presidente di seggio è obbligatorio per le
persone designate.
2. Lo scrutatore che assume le funzioni di vice Presidente
coadiuva il Presidente e ne fa le veci in caso di assenza o di
impedimento.
3. Tutti i membri dell'Ufficio, compresi i rappresentanti di
lista, sono considerati, per ogni effetto di legge, pubblici
ufficiali durante l'esercizio delle loro funzioni.
Presidente
Pongo in votazione l'articolo 24.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 25:
Articolo 25 (Costituzione Ufficio elettorale)
1. Alle ore sedici del giorno che precede le elezioni, il
Presidente costituisce l'Ufficio elettorale, chiamando a farne
parte gli scrutatori e il segretario e invitando ad assistere alle
operazioni elettorali i rappresentanti delle liste dei
candidati.
2. Il Presidente, nel caso di assenza di uno o di tutti gli
scrutatori, chiama in sostituzione alternativamente l'anziano e il
più giovane tra gli elettori presenti che sappiano leggere e
scrivere e non siano rappresentanti di liste di candidati, e per i
quali non sussista alcuna delle cause di esclusione di cui
all'articolo 22.
Presidente
Pongo in votazione l'articolo 25.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 26:
Articolo 26 (Sala della votazione)
1. La sala della votazione deve avere una sola porta d'ingresso
aperta al pubblico.
2. La sala deve essere divisa in due compartimenti da un solido
tramezzo, con un'apertura centrale per il passaggio.
3. Il primo compartimento, in comunicazione diretta con la porta
di ingresso, riservato agli elettori, i quali possono entrare in
quello riservato all'Ufficio elettorale soltanto per votare,
trattenendovisi il tempo strettamente necessario.
4. Il tavolo dell'ufficio deve essere collocato in modo che i
rappresentanti di lista possano girarvi attorno, allorché sia stata
chiusa la votazione. Le urne devono essere fissate sul tavolo
stesso sempre visibili a tutti.
5. Ogni sala deve avere da due a quattro cabine destinate alla
votazione, o, quanto meno, da due a quattro tavoli separati l'uno
dall'altro, addossati a una parete a conveniente distanza dal
tavolo dell'ufficio e dal tramezzo, e muniti da ogni parte di
ripari, in modo che sia assicurata l'assoluta segretezza del
voto.
6. Le porte e le finestre che si aprono nella parete adiacente
ai tavoli, ad una distanza minore di due metri dal loro spigolo più
vicino, devono essere chiuse in modo da impedire la vista ed ogni
comunicazione dal di fuori.
7. L'estratto delle liste degli elettori e le copie del
manifesto contenente le liste dei candidati devono essere affissi
in maniera visibile, durante il corso delle operazioni elettorali,
in modo che possano essere letti dagli intervenuti.
Presidente
Pongo in votazione l'articolo 26.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 27:
Titolo IV Votazione
Articolo 27 (Ufficio elettorale: operazioni preliminari al
voto)
1. Appena accertata la costituzione dell'Ufficio, il presidente,
dopo aver preso nota sulla lista sezionale degli elettori compresi
nell'elenco di cui all'articolo 16, comma uno, lettera c), estrae a
sorte il numero progressivo di ogni gruppo di cento schede, le
quali devono essere autenticate dagli scrutatori designati dal
presidente.
2. Il presidente apre il pacco delle schede e distribuisce agli
scrutatori un numero di schede corrispondenti a quello degli
elettori iscritti nella sezione.
3. Lo scrutatore appone la sua firma sulla faccia posteriore
della scheda stessa.
4. Durante le operazioni di cui al presente articolo , nessuno
può allontanarsi dalla sala.
5. Nel processo verbale si fa menzione della serie di schede
firmate da ciascuno scrutatore.
6. Il presidente depone le schede nell'apposita cassetta e,
sotto la sua personale responsabilità, provvede alla custodia delle
schede rimaste nel pacco, di cui all'articolo 16, comma uno,
lettera h).
7. Compiute queste operazioni, il presidente rimanda le
ulteriori operazioni alle ore sei del giorno seguente, affidando la
custodia delle urne, della cassetta contenente le schede firmate e
dei documenti alla forza pubblica.
8. Alle ore sette antimeridiane del giorno fissato per la
votazione, il presidente riprende le operazioni elettorali, e
previa constatazione dell'integrità del sigillo che chiude il plico
contenente il bollo della sezione, apre il plico stesso e nel
verbale fa attestazione del numero indicato nel bollo.
9. Sono, quindi, eseguite, nell'ordine, le seguenti
operazioni:
a) sono timbrate con il bollo della sezione tante schede quanti
sono gli iscritti nella lista autenticata dalla commissione
circondariale;
b) sono riposte nell'urna, sita alla sinistra del Presidente, le
schede così autenticate;
c) sigillata l'urna vuota, sita alla destra del Presidente,
lasciando aperto solo il foro per l'introduzione delle schede
votate.
10. Il Presidente dell'Ufficio, subito dopo le operazioni
previste al comma nove, dichiara aperta la votazione che deve
terminare alle ore ventidue del giorno stabilito per la
votazione.
Presidente
Pongo in votazione l'articolo 27.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 28:
Articolo 28 (Accesso alla sala della votazione)
1. Ha diritto di votare chi è iscritto nelle liste degli
elettori, fatte salve le eccezioni previste dall'articolo 30.
2. Ha inoltre diritto di votare chi presenti una sentenza che lo
dichiara elettore della circoscrizione.
3. Possono entrare nella sala della votazione soltanto gli
elettori che presentano il certificato di iscrizione alla sezione
rispettiva.
4. E' assolutamente vietato portare armi o strumenti atti ad
offendere.
Presidente
Pongo in votazione l'articolo 28.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 29:
Articolo 29 (Mantenimento dell'ordine pubblico nel
seggio)
1. Il Presidente del seggio è incaricato della polizia
dell'adunanza ed esercita le funzioni di cui all'articolo 44 del
decreto del Presidente della Repubblica 30 marzo 1957, n. 361,
recante Testo unico delle leggi recanti norme per la elezione della
Camera dei Deputati.
Presidente
Pongo in votazione l'articolo 29.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 30:
Articolo 30 (Votazione in sezione diversa dalla
propria)
1. Il presidente, gli scrutatori, i rappresentanti delle liste
dei candidati e il segretario del seggio votano, previa esibizione
del certificato elettorale, nella sezione presso la quale
esercitano il loro ufficio, anche se siano iscritti come elettori
in altra sezione o in altro Comune della Regione.
2. I degenti in ospedali e case di cura siti in Valle d'Aosta,
purché iscritti nelle liste elettorali di un Comune della Regione,
sono ammessi a votare nel luogo del ricovero con le modalità di cui
agli artt. 51, 52, 53 e 54 del decreto del Presidente della
Repubblica 30 marzo 1957, n. 361.
3. I detenuti in luoghi di detenzione o di custodia preventiva
siti in Valle d'Aosta aventi diritto al voto sono ammessi a votare
con le modalità di cui agli artt. 8 e 9 della legge 23 aprile 1976,
n. 136, recante riduzione dei termini e semplificazione del
procedimento elettorale, purché iscritti nelle liste elettorali di
un Comune della Regione.
4. I militari delle forze armate nonché gli appartenenti a corpi
organizzati militarmente per il servizio dello Stato, alle Forze di
polizia, al Corpo nazionale dei vigili del fuoco ed al Corpo
forestale valdostano sono ammessi a votare nel comune della Regione
in cui si trovano per causa di servizio, sempre che siano iscritti
nelle liste elettorali di un Comune della Regione e siano in
possesso del certificato elettorale.
Presidente
Pongo in votazione l'articolo 30.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 31:
Articolo 31 (Espressione del voto)
1. Il voto è dato personalmente dall'elettore nell'interno della
cabina o di analoga attrezzatura a norma dell'articolo 26, comma
cinque.
2. Se l'espressione del voto non è avvenuta nella cabina, il
Presidente dell'Ufficio rifiuta la scheda presentatagli e, se
l'elettore, inviato, non si reca nella cabina, lo esclude dal voto
e ne fa prendere nota nel verbale.
3. Gli elettori non possono farsi rappresentare né inviare il
voto per iscritto.
4. I ciechi, i privi delle mani, gli affetti da paralisi o da
altro impedimento di analoga gravità esercitano il diritto
elettorale con l'aiuto di un elettore della propria famiglia
iscritto nel Comune o, in mancanza, di un altro elettore del Comune
che sia stato volontariamente scelto dall'interessato come
accompagnatore.
5. Nessun elettore può esercitare la funzione di accompagnatore
per più di un invalido. Sul suo certificato elettorale è fatta
apposita annotazione dal presidente del seggio nel quale ha assolto
tale compito.
6. I presidenti di seggio devono richiedere agli accompagnatori
il certificato elettorale, per constatare se hanno già in
precedenza esercitato la funzione predetta.
7. L'accompagnatore consegna il certificato dell'elettore
accompagnato; il presidente del seggio accerta, con apposita
interpellazione, se l'elettore abbia scelto liberamente il suo
accompagnatore e ne conosca il nome e il cognome, e registra nel
verbale, a parte, questo modo di votazione, indicando il motivo
specifico di questa assistenza nella votazione, il nome
dell'autorità sanitaria che abbia eventualmente accertato
l'impedimento ed il nome e cognome dell'accompagnatore.
8. Il certificato medico, eventualmente esibito, attestante
l'invalidità è allegato al verbale ed è valido soltanto se
rilasciato dalla competente autorità sanitaria.
9. In sostituzione del certificato medico, eventualmente
richiesto, i ciechi possono esibire la tessera di iscrizione alla
Unione Italiana Ciechi.
Presidente
Pongo in votazione l'articolo 31.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 32:
Articolo 32 (Identificazione degli elettori)
1. Gli elettori sono ammessi a votare man mano che si presentano
al seggio elettorale, indipendentemente dall'ordine di iscrizione
nella lista.
2. Per quanto concerne l'identificazione dell'elettore si
applicano le disposizioni previste dall'articolo 57 del decreto del
Presidente della Repubblica 30 marzo 1957, n. 361.
Presidente
Pongo in votazione l'articolo 32.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 33:
Articolo 33 (Ricevimento, compilazione e riconsegna della
scheda di votazione)
1. L'elettore di cui sia stata riconosciuta l'identità personale
esibisce il certificato elettorale dal quale il Presidente del
seggio stacca il tagliando di cui all'articolo 13, comma uno, e,
dopo aver ricevuto dal Presidente la scheda e una matita copiativa,
si reca nella cabina per compilare e piegare la scheda.
2. La scheda debitamente piegata è presentata al Presidente, che
la depone nell'urna.
3. Con la scheda votata deve essere restituita anche la
matita.
4. L'elettore, se riscontra che la scheda consegnatagli è
deteriorata ovvero se egli, per negligenza o ignoranza, l'abbia
deteriorata, può chiederne al Presidente una seconda, restituendo
però la prima, la quale è messa in piego, dopo che il Presidente vi
abbia scritto "scheda deteriorata" aggiungendo la sua firma.
5. Nella colonna della lista di sezione è annotata la consegna
della nuova scheda.
6. Avvenuto il deposito della scheda nell'urna, uno degli
scrutatori attesta, apponendo la propria firma nell'apposita
colonna, che l'elettore ha votato.
7. Le schede non conformi a quelle prescritte dall'articolo 17 o
mancanti del bollo non sono poste nell'urna e gli elettori che le
abbiano presentate senza farne rilevare l'irregolarità non possono
più votare. Dette schede sono vidimate immediatamente dal
Presidente e da almeno due scrutatori ed allegate al processo
verbale.
Presidente
Pongo in votazione l'articolo 33.
Esito della votazione
Presenti, votanti e favorevoli: 34
Il Consiglio approva all'unanimità
Presidente
Do lettura dell'articolo 34:
Articolo 34 (Voti di lista e di preferenza)
1. Una scheda valida rappresenta un voto di lista.
2. L'elettore può manifestare la preferenza esclusivamente per
candidati della lista da lui votata. Il numero delle preferenze è
di due.
3. Il voto di preferenza si esprime scrivendo con la matita
copiativa, nelle apposite righe tracciate a fianco del contrassegno
della lista votata, il nome e cognome o solo il cognome dei
candidati preferiti, compresi nella lista medesima. In caso di
identità di cognome tra candidati, deve scriversi sempre il nome e
cognome e, ove occorra, data e luogo di nascita. E' possibile
indicare il numero arabo corrispondente a coloro che si vogliano
votare.
4. Qualora il candidato abbia due cognomi, l'elettore nel dare
la preferenza può scriverne uno dei due. L'indicazione deve
contenere, a tutti gli effetti, entrambi i cognomi quando vi sia
possibilità di confusione tra i candidati.
5. Sono inefficaci le preferenze per candidati compresi in una
lista diversa da quella votata.
6. Se l'elettore non abbia indicato alcun contrassegno di lista
ma abbia scritto una o più preferenze per candidati compresi tutti
nella medesima lista, s'intende che abbia votato la lista alla
quale appartengono i preferiti.
7. Se l'elettore abbia segnato più di un contrassegno di lista,
ma abbia scritto una o più preferenze per candidati appartenenti
aduna soltanto di tali liste, il voto è attribuito alla lista cui
appartengono i candidati indicati.
8. Le preferenze espresse in eccedenza al numero stabilito al
comma due sono nulle.
9. Sono vietati altri segni o indicazioni.
Presidente
Sull'articolo 34 ci sono alcuni emendamenti.
Il primo è stato presentato dal Consigliere Martin ed altri, che
recita:
Emendamento Articolo 34 (Voti di lista e di preferenza)
1. Una scheda valida rappresenta un voto di lista.
2. L'elettore può manifestare fino ad un massimo di 21
preferenze, espresse anche su liste concorrenti.
3. Il voto di preferenza si esprime scrivendo con la matita
copiativa, nelle apposite righe tracciate a fianco del contrassegno
della lista votata, il nome e cognome o solo il cognome dei
candidati preferiti, compresi nella lista medesima. In caso di
identità di cognome tra candidati, deve scriversi sempre il nome e
cognome e, ove occorra, data e luogo di nascita. E' possibile
indicare il numero arabo corrispondente a coloro che si vogliano
votare.
4. Qualora il candidato abbia due cognomi, l'elettore nel dare
la preferenza può scriverne uno dei due. L'indicazione deve
contenere, a tutti gli effetti, entrambi i cognomi quando vi sia
possibilità di confusione tra i candidati.
5. Se l'elettore non abbia indicato alcun contrassegno di lista
ma abbia scritto una o più preferenze per candidati compresi tutti
nella medesima lista, s'intende che abbia votato la lista alla
quale appartengono i preferiti.
6. Se l'elettore abbia segnato più di un contrassegno di lista,
ma abbia scritto una o più preferenze per candidati appartenenti ad
una soltanto di tali liste, il voto è attribuito alla lista cui
appartengono i candidati indicati.
7. Le preferenze espresse in eccedenza al numero stabilito al
comma due sono nulle.
8. Sono vietati altri segni o indicazioni.
Per consequenzialità con l'articolo 1, tale emendamento è da
considerarsi decaduto.
Sul comma 2 ci sono emendamenti presentati dal Consigliere
Riccarand, dal Gruppo del PDS, dal Gruppo DC, e dall'UV.
L'emendamento presentato dall'Union Valdôtaine, che recita:
Emendamento Articolo 34, comma 2
Dopo le parole "preferenze è di due", sono aggiunte le seguenti
"nel primo collegio".
è ritirato.
Per quanto riguarda gli altri emendamenti, trattandosi di
analogo argomento, cioè preferenza unica, penso che si possa
associare la discussione sui tre emendamenti, se non ci sono
obiezioni.
Do lettura degli emendamenti.
L'emendamento presentato dal Consigliere Riccarand recita:
Emendamento Articolo 34, comma 2:
Sostituire "Il numero delle preferenze è di due" con: "Può
essere espressa un'unica preferenza".
L'emendamento presentato dal Gruppo del PDS recita:
Emendamento Articolo 34: il comma "2" è soppresso.
L'emendamento presentato dal Gruppo DC recita:
Emendamento Al II comma dell'articolo 34 si sostituisce:
"due" con "una".
Ha chiesto di parlare il Consigliere Riccarand, ne ha
facoltà.
Riccarand (VA)
Credo che non sia necessario fare una
lunga illustrazione, si tratta di un argomento che è già stato
affrontato in sede di esposizione delle varie posizioni nel
dibattito generale.
Si tratta sicuramente di una questione importante, quella sulle
preferenze, e la proposta del testo della commissione è di passare
dalla attuale legge, che prevede tre preferenze, a due preferenze,
e quindi una riduzione che sicuramente è positiva, ma che è ancora
lontana da quel discorso della preferenza unica, che è il solo
sistema per cambiare veramente il sistema dei voti di
preferenza.
Su questo si è svolto un referendum lo scorso anno, che ha dato
un esito molto preciso, per cui credo sia opportuno, nel momento in
cui andiamo a fare la legge elettorale per il Consiglio regionale,
confermare quel tipo di scelta che è già stato assunto per quanto
riguarda la Camera dei Deputati.
Confermo pertanto questo emendamento e chiedo che il Consiglio
voti, sostituendo le due preferenze con una preferenza unica.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Chiederei su questo argomento una
sospensione.
Presidente
C'è una richiesta di sospensione della
seduta, se non ci sono voti contrari, sospendo la seduta per quanto
è necessario.
Proporrei una riunione dei Capigruppo per cercare di stabilire
il calendario dei lavori. La seduta è sospesa, è convocata la
Conferenza dei Capigruppo.
La sospensione dei lavori viene estesa fino alle ore 21.30, con
l'intesa che si chiudono entro stasera i lavori di approfondimento
e di discussione della legge, per arrivare alla approvazione della
legge entro la giornata di oggi, o comunque entro stanotte.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK