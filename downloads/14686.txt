Consiglio Regionale della Valle d'Aosta - Oggetto del Consiglio n. 1104 del 22 dicembre 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ELEZIONI
Precedente
Successivo
Resoconto integrale del dibattito dell'aula
Oggetto del Consiglio n. 1104 del 22 dicembre 1994 - Resoconto
SEDUTA ANTIMERIDIANA DEL 22 DICEMBRE 1994
OGGETTO N. 1104/X Esame del disegno di legge: "Elezione diretta
del sindaco, del vicesindaco e del consiglio comunale."
Titolo I Organi del Comune
Articolo 1 (Organi)
1. Sono organi del comune il consiglio, la giunta, il
sindaco.
Articolo 2 (Composizione del consiglio comunale)
1. Il consiglio comunale è composto dal sindaco, dal vicesindaco
e:
a) da 11 membri nei comuni con popolazione sino a 500
abitanti;
b) da 13 membri nei comuni con popolazione da 501 a 3.000
abitanti;
c) da 17 membri nei comuni con popolazione da 3001 a 15.000
abitanti;
d) da 29 membri nei comuni con popolazione superiore a 15.000
abitanti.
2. La popolazione del comune è determinata in base alla
popolazione residente al 31 dicembre dell'anno precedente quello
delle elezioni.
3. Nei comuni di cui alle lett. a), b), e c) del comma 1 il
consiglio è presieduto dal sindaco. Negli altri comuni, lo statuto
prevede che il consiglio sia presieduto dal consigliere anziano o
dal presidente eletto dall'assemblea.
4. La prima seduta del consiglio deve essere convocata entro il
termine perentorio di dieci giorni dalla proclamazione degli eletti
e deve tenersi entro il termine di dieci giorni dalla convocazione.
In caso di inosservanza dell'obbligo di convocazione, provvede in
via sostitutiva il Presidente della Giunta regionale.
5. La prima seduta, nei comuni con popolazione superiore a
15.000 abitanti, è convocata dal sindaco ed è presieduta dal
consigliere anziano fino all'elezione del presidente dell'assemblea
ove previsto dallo statuto. La seduta prosegue poi sotto la
presidenza del presidente eletto, se previsto dallo statuto, ovvero
del consigliere anziano, per gli adempimenti di cui all'articolo 5.
É consigliere anziano colui che ha ottenuto la maggior cifra
individuale, con esclusione del sindaco e del vicesindaco
neoeletti. La cifra individuale di ciascun candidato è costituita
dalla cifra di lista aumentata dei voti di preferenza.
6. Qualora il consigliere anziano sia assente o rifiuti di
presiedere l'assemblea, la presidenza è assunta dal consigliere
che, nella graduatoria di anzianità, determinata secondo i criteri
di cui al comma 5, occupa il posto immediatamente successivo.
Articolo 3 (Composizione della giunta)
1. La giunta comunale è composta dal sindaco, che la presiede,
dal vicesindaco e da un numero di assessori, stabilito dallo
statuto, non superiore a quattro nei comuni con popolazione sino a
3.000 abitanti, non superiore a cinque nei comuni con popolazione
da 3.001 abitanti a 15.000 abitanti e non superiore a sei nei
comuni con popolazione superiore a 15.000 abitanti.
2. Il vicesindaco assume di diritto la carica di assessore che è
comunque compresa nel numero massimo di assessori stabilito nel
comma 1.
3. Lo statuto comunale può prevedere la nomina alla carica di
assessore di cittadini non facenti parte del consiglio, in possesso
dei requisiti di compatibilità e di eleggibilità alla carica di
consigliere.
Articolo 4 (Elezione del sindaco, del vicesindaco e del
consiglio comunale)
1. Il sindaco, il vicesindaco ed il consiglio comunale sono
eletti dai cittadini a suffragio universale e diretto secondo le
disposizioni dettate dalla presente legge.
Articolo 5 (Nomina della giunta)
1. Nei comuni con popolazione sino a 15.000 abitanti, nella
prima seduta successiva all'elezione, il consiglio comunale, dopo
la convalida degli eletti, nomina, su proposta del sindaco, la
giunta, ad eccezione del vicesindaco nominato ai sensi
dell'articolo 3, comma 2, e approva gli indirizzi generali di
governo.
2. Le votazioni per la nomina di cui al comma 1 hanno luogo per
scrutinio palese a maggioranza assoluta dei consiglieri assegnati
e, dopo il secondo scrutinio, a maggioranza dei consiglieri
presenti. La votazione dei componenti la giunta si effettua
esprimendo un "Sì" o un "No" sulla proposta complessiva formulata
dal sindaco.
3. Nei comuni con popolazione sino a 15.000 abitanti, il
consiglio comunale può, su proposta motivata del sindaco, revocare
uno o più assessori, con esclusione del vicesindaco nominato ai
sensi dell'articolo 3, comma 2, votando con le modalità previste al
comma 2.
4. Nei comuni con popolazione sino a 15.000 abitanti, la
surrogazione dei componenti della giunta determinata da dimissioni,
revoca o da qualsiasi altra causa sopravvenuta deve essere
effettuata nella prima seduta successiva al verificarsi
dell'evento, con le modalità di cui ai commi 1 e 2.
5. Nei comuni con popolazione superiore a 15.000 abitanti, il
sindaco nomina i componenti della giunta, ad eccezione del
vicesindaco nominato ai sensi dell'articolo 3, comma 2, e ne dà
comunicazione al consiglio comunale nella prima seduta successiva
all'elezione, unitamente alla proposta degli indirizzi generali di
governo.
6. Il consiglio comunale, dopo la convalida degli eletti,
approva gli indirizzi generali di governo di cui al comma 4, con
votazione per scrutinio palese a maggioranza assoluta dei
consiglieri assegnati e, dopo il secondo scrutinio, a maggioranza
dei consiglieri presenti.
7. Nei comuni con popolazione superiore a 15.000 abitanti, il
sindaco può revocare uno o più assessori ad eccezione del
vicesindaco dandone motivata comunicazione al consiglio comunale;
il sindaco, in caso di dimissioni, revoca o per qualsiasi altra
causa sopravvenuta, può sostituire gli assessori, dandone
comunicazione al consiglio comunale.
Articolo 6 (Mozione di sfiducia)
1. Il voto del consiglio comunale contrario ad una proposta del
sindaco o della giunta non comporta le dimissioni dello stesso.
2. Il sindaco, il vicesindaco e la giunta cessano dalla carica
in caso di approvazione di una mozione di sfiducia votata per
appello nominale dalla maggioranza assoluta dei consiglieri
assegnati. La mozione di sfiducia deve essere motivata e
sottoscritta da almeno due quinti dei consiglieri assegnati e viene
messa in discussione non prima di dieci giorni e non oltre trenta
giorni dalla sua presentazione. Se la mozione viene approvata, si
procede allo scioglimento del consiglio e alla nomina di un
commissario straordinario ai sensi delle leggi vigenti.
Articolo 7 (Dimissioni, impedimento, rimozione, decadenza,
sospensione o decesso del sindaco e del vicesindaco)
1. In caso di dimissioni, impedimento permanente, rimozione,
decadenza o decesso del sindaco eletto questi viene sostituito dal
vicesindaco eletto che rimane in carica sino al rinnovo del
consiglio comunale.
2. In caso di dimissioni, impedimento permanente, rimozione,
decadenza o decesso del vicesindaco che ha assunto la carica di
sindaco ai sensi del comma 1, la giunta decade e si procede allo
scioglimento del consiglio.
3. In caso di dimissioni, impedimento permanente, rimozione,
decadenza o decesso del vicesindaco eletto o nel caso in cui
quest'ultimo assuma la carica di sindaco ai sensi del comma 1,
questi viene sostituito, nella carica di assessore, con le modalità
di cui all'articolo 5.
4. In caso di contemporanee dimissioni, impedimento permanente,
rimozione, decadenza o decesso del sindaco e del vicesindaco eletti
la giunta decade e si procede allo scioglimento del consiglio.
5. Nei casi previsti dai commi 2 e 4 o in qualsiasi altro caso
si verifichi lo scioglimento del consiglio si procede, con il
decreto di scioglimento, alla nomina di un commissario che esercita
le attribuzioni conferitegli dal decreto stesso.
6. Il vicesindaco sostituisce il sindaco in caso di assenza o di
impedimento temporaneo, nonché nel caso di sospensione
dall'esercizio della funzione adottata ai sensi dell'articolo 15,
comma 4 bis, della legge 19 marzo 1990, n. 55 (Nuove disposizioni
per la prevenzione della delinquenza di tipo mafioso e di altre
gravi forme di manifestazione di pericolosità sociale), e
successive modificazioni.
7. Le dimissioni presentate dal sindaco e dal vicesindaco
diventano irrevocabili e producono gli effetti di cui ai commi 1,
2, 3 e 4 trascorso il termine di dieci giorni dalla loro
presentazione al consiglio.
8. Lo scioglimento del consiglio comunale determina in ogni caso
la decadenza del sindaco, del vicesindaco e della giunta.
Articolo 8 (Scioglimento del consiglio comunale)
1. Si procede allo scioglimento del consiglio comunale, oltre
che nei casi previsti dagli articoli 6 e 7 della presente legge e
dall'articolo 39 della legge 8 giugno 1990, n. 142 (Ordinamento
delle autonomie locali), e successive modificazioni:
a) quando, in conseguenza di una modificazione territoriale, si
sia verificata una variazione di almeno un quarto della popolazione
del comune;
b) quando, nei comuni con popolazione sino a 15.000 abitanti il
consiglio, entro trenta giorni dalla proposta del sindaco, non
abbia provveduto all'elezione della giunta;
c) quando il consiglio, entro trenta giorni dalla presentazione
da parte del sindaco, non abbia approvato gli indirizzi generali di
governo.
Articolo 9 (Cause di ineleggibilità alla carica di sindaco e di
vicesindaco)
1. Non può essere eletto sindaco o vicesindaco:
a) chi si trova in uno dei casi di ineleggibilità a consigliere
comunale previsti dalla presente legge;
b) chi non ha reso il conto di una precedente gestione ovvero
risulti debitore dopo aver reso il conto;
c) il ministro di un culto;
d) chi ha ascendenti o discendenti ovvero parenti o affini fino
al secondo grado, che coprano nell'amministrazione del comune il
posto di segretario comunale, di esattore, collettore o tesoriere
comunale, di appaltatore di lavori o di servizi comunali, o in
qualunque modo di fideiussore;
e) chi è stato condannato con sentenza passata in giudicato per
qualsiasi reato commesso nella qualità di pubblico ufficiale o con
abuso d'ufficio ad una pena restrittiva della libertà personale
superiore a sei mesi, e chi è stato condannato con sentenza passata
in giudicato per qualsiasi altro delitto alla pena della reclusione
non inferiore ad un anno, salvo la riabilitazione a termini di
legge.
Articolo 10 (Indennità e rimborsi spese)
1. Al sindaco, agli assessori, al presidente del consiglio ed ai
consiglieri possono essere corrisposti indennità e rimborsi spese,
a norma di legge.
Articolo 11 (Durata del mandato)
1. Il sindaco, il vicesindaco e il consiglio comunale durano in
carica per un periodo di cinque anni.
2. Il mandato decorre per ciascun consiglio dalla data delle
elezioni.
3. I consiglieri entrano in carica all'atto della proclamazione
ovvero, in caso di surrogazione, non appena adottata dal consiglio
la relativa deliberazione.
4. Le dimissioni dalla carica di consigliere sono presentate dal
consigliere medesimo al rispettivo consiglio. Esse sono
irrevocabili, non necessitano di presa d'atto e diventano efficaci
una volta adottata dal consiglio la relativa surrogazione, che deve
avvenire entro venti giorni dalla data di presentazione delle
dimissioni.
5. I consigli durano in carica sino all'elezione dei nuovi,
limitandosi, dopo la pubblicazione del decreto di indizione dei
comizi elettorali, ad adottare gli atti urgenti ed
improrogabili.
6. Chi ha ricoperto per due mandati consecutivi la carica di
sindaco nei comuni con popolazione superiore a 15.000 abitanti non
è, allo scadere del secondo mandato, immediatamente rieleggibile
alla medesima carica.
7. Chi ha ricoperto per tre mandati consecutivi la carica di
sindaco nei comuni con popolazione sino a 15.000 abitanti non è,
allo scadere del terzo mandato, immediatamente rieleggibile alla
medesima carica.
Articolo 12 (Decadenza da consigliere)
l. La decadenza dalla carica di consigliere per impedimenti,
incompatibilità o incapacità contemplati dalla legge è pronunciata
dal consiglio comunale, d'ufficio o su istanza di qualsiasi
cittadino elettore del comune, o di chiunque altro vi abbia
interesse.
2. Contro la deliberazione adottata dal consiglio comunale è
ammesso ricorso al Tribunale di Aosta (in seguito denominato
Tribunale).
3. La decadenza dalla carica di consigliere può essere altresì
promossa in prima istanza da qualsiasi cittadino elettore del
comune, o da chiunque altro vi abbia interesse, davanti al
Tribunale, con ricorso da notificare al consigliere ovvero ai
consiglieri interessati nonché al sindaco o al presidente del
consiglio comunale, ove previsto.
4. L'azione di cui ai commi 1, 2 e 3 può essere promossa anche
dal Presidente della Giunta regionale.
5. Per i giudizi di cui ai commi 2 e 3 si osservano le norme di
procedura ed i termini stabiliti dall'articolo 73.
6. Contro la sentenza del Tribunale sono ammessi le impugnazioni
ed i ricorsi previsti dagli articoli 74 e 75.
7. La pronuncia della decadenza dalla carica di consigliere
comunale produce di pieno diritto l'immediata decadenza
dall'ufficio di sindaco e di vicesindaco.
8. Le norme del presente articolo si applicano anche ai
procedimenti relativi all'ineleggibilità e alla decadenza dalla
carica di sindaco e di vicesindaco, per le cause di ineleggibilità
alla carica stessa previste dall'articolo 9.
Titolo II Elezione degli organi comunali
Articolo 13 (Elettorato attivo)
1. Sono elettori i cittadini italiani iscritti nelle liste
elettorali compilate ai sensi del decreto del Presidente della
Repubblica 20 marzo 1967, n. 223 (Approvazione del testo unico
delle leggi per la disciplina dell'elettorato attivo e per la
tenuta e la revisione delle liste elettorali), e successive
modificazioni.
2. Per la ripartizione dei comuni in sezioni elettorali, la
compilazione delle relative liste e la scelta dei luoghi di
riunione degli elettori valgono le disposizioni del D.P.R.
223/1967.
Articolo 14 (Elettorato passivo)
1. Sono eleggibili alla carica di sindaco, di vicesindaco, di
consigliere comunale e circoscrizionale, gli elettori iscritti
nelle liste elettorali di un qualsiasi comune della regione che
abbiano compiuto il diciottesimo anno di età entro il primo giorno
fissato per la votazione e che siano nati in Valle d'Aosta o vi
risiedano, alla data di pubblicazione del manifesto di convocazione
dei comizi elettorali, da almeno un triennio ininterrottamente.
Articolo 15 (Cause di ineleggibilità alla carica di consigliere
comunale)
1. Non sono eleggibili a consigliere comunale e
circoscrizionale:
a) il capo della polizia, i vice capi della polizia, gli
ispettori generali della Polizia di Stato che prestano servizio
presso il Ministero dell'interno, i dipendenti civili dello Stato
che svolgono le funzioni di direttore generale, equiparate o
superiori, i capi di gabinetto dei Ministri ed i funzionari della
Polizia di Stato;
b) nel territorio, nel quale esercitano il comando, gli
ufficiali generali, gli ammiragli e gli ufficiali superiori delle
Forze armate dello Stato;
c) nel territorio, nel quale esercitano il loro ufficio, gli
ecclesiastici ed i ministri di culto, che hanno giurisdizione e
cura di anime e coloro che ne fanno ordinariamente le veci;
d) il Presidente della Commissione di coordinamento per la Valle
d'Aosta, i titolari di organi individuali ed i componenti di organi
collegiali che esercitano poteri di controllo istituzionale
sull'amministrazione della regione o del comune nonché i dipendenti
che dirigono o coordinano i rispettivi uffici;
e) nel territorio, nel quale esercitano le loro funzioni, i
magistrati addetti alle Corti d'appello, ai Tribunali, alle Preture
ed ai Tribunali amministrativi regionali nonché i vice pretori
onorari, i giudici conciliatori ed i giudici di pace;
f) i dipendenti del comune per i rispettivi consigli;
g) il direttore generale, il direttore sanitario, il direttore
amministrativo ed il coordinatore dei servizi sociali dell'Unità
sanitaria locale della Valle d'Aosta;
h) i legali rappresentanti ed i dirigenti delle strutture
convenzionate con l'Unità sanitaria locale della Valle d'Aosta;
i) i legali rappresentanti ed i dirigenti delle società per
azioni con capitale maggioritario del comune;
l) gli amministratori ed i dipendenti con funzioni di
rappresentanza o con poteri di organizzazione o coordinamento del
personale degli enti strumentali del comune e dei consorzi;
m) i concessionari privati e/o gli amministratori di società per
le diffusioni radiotelevisive;
n) i senatori, i deputati ed i rappresentanti dell'Italia al
Parlamento europeo;
o) i consiglieri e gli assessori regionali;
p) i consiglieri e gli assessori provinciali;
q) i consiglieri comunali, gli assessori comunali e i
consiglieri circoscrizionali in carica, rispettivamente, in altro
comune o circoscrizione.
2. Le cause di ineleggibilità previste al comma 1, lett. a), b),
c), d), e), f), g), h), i), l) ed m), non hanno effetto se
l'interessato cessa dalle funzioni per dimissioni, trasferimento,
revoca dell'incarico o del comando, collocamento in aspettativa,
non oltre il giorno fissato per la presentazione delle
candidature.
3. Le cause di ineleggibilità previste al comma 1, lett. n), o),
p) e q), non hanno effetto se gli interessati cessano dalla carica
per dimissioni non oltre il giorno fissato per la presentazione
delle candidature.
4. Le strutture convenzionate, di cui al comma 1, lett. h), sono
quelle indicate negli articoli 43 e 44 della legge 23 dicembre
1978, n. 833 (Istituzione del servizio sanitario nazionale).
5. La pubblica amministrazione è tenuta ad adottare i
provvedimenti di cui al comma 2 entro cinque giorni dalla
richiesta. Ove l'amministrazione non provveda, la domanda di
dimissioni o aspettativa accompagnata dall'effettiva cessazione
delle funzioni ha effetto dal quinto giorno successivo alla
presentazione.
6. La cessazione dalle funzioni importa la effettiva astensione
da ogni atto inerente all'ufficio rivestito.
7. L'aspettativa è concessa anche in deroga ai rispettivi
ordinamenti per la durata del mandato, senza assegni, fatta salva
l'applicazione delle norme di cui alle leggi 12 dicembre 1966, n.
1078 (Posizione e trattamento dei dipendenti dello Stato e degli
Enti pubblici, eletti a cariche presso Enti autonomi territoriali),
20 maggio 1970, n. 300 (Norme sulla tutela della libertà e dignità
dei lavoratori, della libertà sindacale e dell'attività sindacale
nei luoghi di lavoro e norme sul collocamento) e 26 aprile 1974, n.
169 (Indennità agli amministratori delle province e dei comuni.
Attribuzione di un gettone di presenza ai consiglieri provinciali e
comunali), e successive modificazioni.
8. Non possono essere collocati in aspettativa i dipendenti
assunti a tempo determinato.
Articolo 16 (Incompatibilità)
1. Non può ricoprire la carica di sindaco, vicesindaco e
consigliere comunale o circoscrizionale:
a) l'amministratore o il dipendente con potere di rappresentanza
e di coordinamento di ente, istituto o azienda soggetto a vigilanza
da parte del comune o che dallo stesso riceva, in via continuativa,
una sovvenzione in tutto o in parte facoltativa, quando la parte
facoltativa superi nell'anno il dieci per cento del totale delle
entrate dell'ente;
b) colui che, come titolare, amministratore, dipendente con
poteri di rappresentanza o di coordinamento ha parte, direttamente
o indirettamente, in servizi, esazioni di diritti, somministrazioni
o appalti nell'interesse del comune, ovvero in società ed imprese
volte al profitto di privati, sovvenzionate da detto ente in modo
continuativo, quando le sovvenzioni non siano dovute in forza di
una legge dello Stato o della Regione;
c) il consulente legale, amministrativo e tecnico che presta
opera in modo continuativo in favore delle imprese di cui alle
lett. a) e b);
d) colui che ha lite pendente, in quanto parte in un
procedimento civile o amministrativo con il comune. La pendenza di
una lite in materia tributaria non determina incompatibilità.
Qualora il contribuente venga eletto consigliere comunale,
competente a decidere sul suo ricorso è la Commissione tributaria
di Aosta. Qualora il ricorso sia proposto contro quest'ultimo
comune, competente a decidere è la commissione del capoluogo di
provincia territorialmente più vicino;
e) colui che, per fatti compiuti allorché era amministratore o
impiegato del comune ovvero di istituto o azienda da esso
dipendente o vigilato, è stato, con sentenza passata in giudicato,
dichiarato responsabile verso l'ente, istituto od azienda e non ha
ancora estinto il debito;
f) colui che, avendo un debito liquido ed esigibile,
rispettivamente, verso il comune ovvero verso istituto od azienda
da esso dipendente è stato legalmente messo in mora ovvero, avendo
un debito liquido ed esigibile per imposte, tasse e tributi nei
riguardi di detto ente, abbia ricevuto invano notificazione
dell'avviso di cui all'articolo 46 del decreto del Presidente della
Repubblica 29 settembre 1973, n. 602 (Disposizioni sulla
riscossione delle imposte sul reddito);
g) colui che non ha reso il conto finanziario o di
amministrazione di una gestione riguardante il comune o la
circoscrizione;
h) colui che, nel corso del mandato, viene a trovarsi in una
delle condizioni di ineleggibilità previste dall'articolo 15.
2. L'ipotesi di cui al comma 1, lett. b), non si applica a
coloro che hanno parte in cooperative o consorzi di cooperative,
iscritte regolarmente nei registri pubblici.
3. Le ipotesi di cui al comma 1, lett. d) e g), non si applicano
agli amministratori per fatto connesso con l'esercizio del
mandato.
Articolo 17 (Deroghe)
1. Non costituiscono cause di ineleggibilità o di
incompatibilità gli incarichi e le funzioni conferiti ad
amministratori del comune e della circoscrizione in virtù di una
norma di legge, statuto o regolamento in connessione con il mandato
elettivo.
Articolo 18 (Ineleggibilità e incompatibilità sopravvenute)
1. La perdita delle condizioni di eleggibilità previste dalla
presente legge importa la decadenza dalla carica di consigliere
comunale o circoscrizionale.
2. Le cause di incompatibilità, sia che esistano al momento
dell'elezione sia che sopravvengano ad essa, importano la decadenza
dalla carica di sindaco, di vicesindaco e di consigliere comunale o
circoscrizionale.
3. Ai fini della rimozione delle cause di ineleggibilità
sopravvenute alle elezioni ovvero delle cause di incompatibilità
sono applicabili le disposizioni di cui all'articolo 15, commi 2,
3, 5 e 6.
4. La cessazione dalle funzioni deve aver luogo entro dieci
giorni dalla data in cui è venuta a concretizzarsi la causa di
ineleggibilità o di incompatibilità.
Articolo 19 (Termini e procedure)
1. Nessuno può presentarsi come candidato in più di un comune o
in più di una circoscrizione quando le elezioni si svolgano nella
stessa data.
2. Quando successivamente all'elezione si verifichi qualcuna
delle condizioni previste dalla presente legge come causa di
ineleggibilità ovvero esista al momento dell'elezione o si
verifichi successivamente qualcuna delle condizioni di
incompatibilità previste dalla presente legge il consiglio di cui
l'interessato fa parte gliela contesta.
3. Il consigliere ha dieci giorni di tempo per formulare
osservazioni o per eliminare le cause di ineleggibilità o di
incompatibilità.
4. Entro dieci giorni successivi alla scadenza del termine di
cui al comma 3 il consiglio delibera definitivamente e, ove ritenga
sussistente la causa di ineleggibilità o di incompatibilità, invita
il consigliere a rimuoverla o ad esprimere, se del caso, l'opzione
per la carica che intende conservare.
5. Qualora il consigliere non vi provveda entro i successivi
dieci giorni il consiglio lo dichiara decaduto. Contro la
deliberazione adottata dal consiglio è ammesso ricorso
giurisdizionale al Tribunale.
6. La deliberazione deve essere, nel giorno successivo,
depositata nella segreteria del consiglio e notificata, entro i
cinque giorni successivi, a colui che sia stato dichiarato
decaduto.
7. Le deliberazioni di cui al presente articolo sono adottate
d'ufficio, su azione promossa dal Presidente della Giunta
regionale, o su istanza di qualsiasi elettore del comune o di
chiunque altro vi abbia interesse.
Titolo III Procedimento elettorale
Articolo 20 (Termini per lo svolgimento delle elezioni)
1. Le elezioni dei consigli comunali si svolgono in una domenica
compresa tra il 1° maggio ed il 15 giugno se il mandato scade nel
primo semestre ovvero in una domenica compresa tra il 1° novembre
ed il 15 dicembre se il mandato scade nel secondo semestre.
2. Le elezioni dei consigli comunali che devono essere rinnovati
per motivi diversi dalla scadenza naturale del mandato, si svolgono
nelle stesse giornate domenicali di cui al comma 1 se le condizioni
che rendono necessario il rinnovo si siano verificate,
rispettivamente, entro il 15 marzo ed entro il 15 settembre.
3. Il mandato decorre per ciascun consiglio dalla data delle
elezioni.
Articolo 21 (Convocazione comizi)
1. Il Presidente della Giunta regionale fissa la data
dell'elezione con decreto da emanarsi non oltre il sessantesimo
giorno ed, eccezionalmente, non oltre il cinquantacinquesimo giorno
precedente quello della votazione.
2. Il decreto è comunicato ai sindaci o ai commissari i quali,
con manifesto da pubblicarsi quarantacinque giorni prima della data
delle elezioni, ne danno avviso agli elettori.
3. Il Presidente della Giunta regionale comunica inoltre il
decreto al presidente della Commissione elettorale circondariale
che, entro l'ottavo giorno antecedente la data delle elezioni,
trasmette al sindaco un esemplare delle liste di sezione.
4. Qualora, per sopravvenute cause di forza maggiore, non possa
farsi luogo alle elezioni per la data fissata dal decreto di
convocazione dei comizi, il Presidente della Giunta regionale può
disporne il rinvio con proprio decreto, da rendersi noto con
manifesto del sindaco.
5. Il rinvio di cui al comma 4 non può superare il termine di
sessanta giorni, fermi restando, in ogni caso, i termini per
l'attuazione delle operazioni non ancora compiute. Le operazioni
già compiute rimangono valide, eccettuate quelle successive
all'insediamento del seggio.
6. La nuova data viene fissata con decreto del Presidente della
Giunta regionale e viene portata a conoscenza degli elettori con
manifesto del sindaco.
Articolo 22 (Certificati elettorali)
1. Entro il quinto giorno antecedente a quello fissato per le
elezioni, il sindaco deve avere provveduto alla consegna al
domicilio di ciascun elettore del certificato d'iscrizione nelle
liste elettorali.
2. Il certificato, in carta bianca, indica la sezione alla quale
l'elettore appartiene, il luogo della riunione, il giorno e l'ora
della votazione e reca un tagliando da staccarsi a cura del
presidente dell'ufficio elettorale all'atto dell'esercizio del
voto.
3. Per gli elettori residenti nel comune la consegna del
certificato è constatata mediante ricevuta dell'elettore o di
persona della sua famiglia o addetta al suo servizio.
4. Quando la persona cui è consegnato il certificato non possa o
non voglia rilasciare ricevuta, il messo la sostituisce con la sua
dichiarazione.
5. Per gli elettori residenti fuori del comune i certificati
vengono rimessi dall'ufficio municipale a mezzo del sindaco del
comune di loro residenza, quando questa sia conosciuta.
6. Gli elettori, nei tre giorni precedenti la elezione, possono,
personalmente e contro annotazione in apposito registro, ritirare i
certificati di iscrizione nella lista, qualora non li abbiano
ricevuti.
7. Quando un certificato vada perduto o sia divenuto
inservibile, l'elettore ha diritto, presentandosi personalmente nel
giorno antecedente o nel giorno stesso della elezione e contro
annotazione in altro apposito registro, di ottenere dal sindaco un
altro certificato, stampato con inchiostro di diverso colore, sul
quale deve dichiararsi che è un duplicato.
8. Ai fini del presente articolo, l'ufficio comunale resta
aperto quotidianamente, nei sei giorni antecedenti l'elezione
almeno dalle ore nove alle diciannove e nel giorno dell'elezione
per tutta la durata delle operazioni di votazione.
Articolo 23 (Ufficio elettorale di sezione)
1. In ciascuna sezione è costituito un ufficio elettorale
composto di un presidente, di quattro scrutatori, di cui uno, a
scelta del presidente, assume le funzioni di vicepresidente, e di
un segretario.
2. Il presidente è designato dal Presidente del Tribunale, fra
le persone idonee all'ufficio di presidente di seggio elettorale
iscritte nell'elenco previsto dalla legge 21 marzo 1990, n. 53
(Misure urgenti atte a garantire maggiore efficienza al
procedimento elettorale), con le procedure di cui all'articolo 20
della legge regionale 12 gennaio 1993, n. 3 (Norme per l'elezione
del Consiglio regionale della Valle d'Aosta), e successive
modificazioni.
3. In caso di impedimento del presidente, che sopravvenga in
condizioni tali da non consentire la surrogazione normale, assume
la presidenza il sindaco o un suo delegato.
Articolo 24 (Nomina degli scrutatori e dei segretari di
seggio)
1. Fra il venticinquesimo e il ventesimo giorno antecedenti la
data stabilita per la votazione, la commissione elettorale comunale
procede, in pubblica adunanza, preannunciata due giorni prima con
un avviso affisso nell'albo pretorio del comune, alla presenza dei
rappresentanti di lista della prima sezione del comune, se
designati, al sorteggio, per ogni sezione elettorale del comune
medesimo, di un numero di nominativi compresi nell'albo degli
scrutatori di cui all'articolo 1 della legge 8 marzo 1989, n. 95
(Norme per l'istituzione dell'albo e per il sorteggio delle persone
idonee all'ufficio di scrutatore di seggio elettorale e modifica
all'articolo 53 del testo unico delle leggi per la composizione e
la elezione degli organi delle amministrazioni comunali, approvato
con D.P.R. 16 maggio 1960, n. 570), e successive modificazioni,
pari al numero di quelli occorrenti per la costituzione del
seggio.
2. Ai sorteggiati il sindaco o il commissario notifica, nel più
breve tempo, e al più tardi non oltre il quindicesimo giorno
precedente quello della votazione, l'avvenuta nomina, per mezzo di
un ufficiale giudiziario o di un messo comunale. L'eventuale grave
impedimento deve essere comunicato, entro quarantott'ore dalla
notifica della nomina, al sindaco o al commissario, che provvede a
sostituire gli impediti con elettori sorteggiati nell'albo di cui
all'articolo 5 bis della legge 95/1989, introdotto dall'articolo 6
della legge 53/1990.
3. Il presidente del seggio, prima dell'insediamento
dell'ufficio elettorale di sezione, sceglie il segretario fra gli
iscritti nelle liste elettorali del comune in possesso di titolo di
studio non inferiore al diploma di istruzione secondaria di secondo
grado.
4. La nomina degli scrutatori sorteggiati per sostituire quelli
impediti è notificata agli interessati non oltre il terzo giorno
precedente quello della votazione.
Articolo 25 (Cause escludenti dalla carica di presidente di
seggio, di scrutatore e di segretario)
1. Sono esclusi dalle funzioni di presidente di seggio, di
scrutatore e di segretario:
a) coloro che, alla data delle elezioni, hanno superato il
settantesimo anno di età;
b) gli appartenenti a Forze armate in servizio;
c) i segretari comunali e i dipendenti dei comuni, addetti o
comandati a prestare servizio presso gli uffici elettorali
comunali;
d) i candidati alle elezioni per le quali si svolge la
votazione.
Articolo 26 (Trattamento economico)
1. L'onorario e il trattamento economico di missione, per tutti
i componenti degli uffici elettorali di sezione e dell'ufficio
centrale, sono corrisposti dai comuni nella misura prevista dalle
disposizioni vigenti.
Articolo 27 (Obbligatorietà delle cariche)
1. L'ufficio di presidente di seggio, di segretario e di
scrutatore è obbligatorio per le persone designate.
2. Lo scrutatore che assume le funzioni di vicepresidente
coadiuva il presidente e ne fa le veci in caso di assenza o di
impedimento.
3. Tutti i membri dell'ufficio, compresi i rappresentanti di
lista, sono considerati, per ogni effetto di legge, pubblici
ufficiali durante l'esercizio delle loro funzioni.
Articolo 28 (Costituzione dell'ufficio elettorale)
1. Alle ore sedici del giorno che precede le elezioni, il
presidente costituisce l'ufficio elettorale, chiamando a farne
parte gli scrutatori e il segretario e invitando ad assistere alle
operazioni elettorali i rappresentanti delle liste dei
candidati.
2. Il presidente, nel caso di assenza di uno o di tutti gli
scrutatori, chiama in sostituzione, alternativamente, il più
anziano e il più giovane tra gli elettori presenti che sappiano
leggere e scrivere, non siano rappresentanti di liste, e per i
quali non sussista alcuna delle cause di esclusione di cui
all'articolo 25.
3. Tre membri almeno dell'ufficio, fra cui il presidente o il
vicepresidente, devono trovarsi sempre presenti a tutte le
operazioni elettorali.
Articolo 29 (Consegna dei locali e del materiale elettorale)
1. Il sindaco provvede affinché nel giorno precedente le
elezioni, prima dell'insediamento del seggio, siano consegnati al
presidente dell'ufficio elettorale:
a) il plico sigillato contenente il bollo della sezione;
b) la lista degli elettori della sezione, autenticata dalla
commissione elettorale circondariale e una copia della lista
stessa, autenticata in ciascun foglio dal sindaco e dal segretario
comunale, per l'affissione a norma dell'articolo 38;
c) tre copie del manifesto recante le liste dei candidati, delle
quali una deve restare a disposizione dell'ufficio elettorale e le
altre devono essere affisse nella sala della votazione a norma
dell'articolo 38;
d) i verbali di nomina degli scrutatori di cui all'articolo
24;
e) il pacco delle schede che al sindaco è stato trasmesso
sigillato dal Servizio elettorale e vigilanza anagrafica della
Presidenza della Giunta regionale, con indicazione sull'involucro
esterno del numero delle schede contenute;
f) le urne e le cassette occorrenti per la votazione;
g) un congruo numero di matite copiative per il voto;
h) il pacco degli stampati e della cancelleria occorrenti per il
funzionamento della sezione.
2. Il presidente dell'ufficio elettorale accerta l'esistenza e
il buono stato delle urne e di tutto il materiale di arredamento
necessario per il regolare svolgimento delle operazioni elettorali
e segnala eventuali deficienze al sindaco affinché questi provveda
immediatamente e comunque prima delle ore sette del giorno di
votazione.
Articolo 30 (Caratteristiche delle schede di votazione)
1. Le schede sono di carta consistente, di tipo unico e di
identico colore. Esse sono fornite dal Servizio elettorale e
vigilanza anagrafica della Presidenza della Giunta regionale e sono
stampate con le caratteristiche essenziali del modello descritto
negli allegati A, B, C e D alla presente legge.
2. Le schede riproducono in facsimile i contrassegni a colori di
tutte le liste regolarmente presentate secondo l'ordine risultato
dal sorteggio.
3. Le schede devono pervenire al seggio debitamente piegate.
Articolo 31 (Bolli delle sezioni e urne)
1. Previa intesa tra la Presidenza della Giunta regionale ed il
Ministero dell'interno, sono utilizzati i bolli delle sezioni, le
urne e le cassette in uso per le elezioni della Camera dei
deputati.
2. Il Servizio elettorale e vigilanza anagrafica della
Presidenza della Giunta regionale provvede ad inviare ai sindaci i
plichi sigillati contenenti i bolli delle sezioni non oltre il
terzo giorno antecedente quello della votazione.
Articolo 32 (Liste dei candidati)
1. Le candidature alla carica di sindaco e di vicesindaco sono
collegate ad una lista di candidati alla carica di consigliere
comunale, comprendente un numero di candidati determinato nel modo
seguente:
a) da un minimo di 8 ad un massimo di 11 per i comuni con
popolazione fino a 500 abitanti;
b) da un minimo di 10 ad un massimo di 13 per i comuni con
popolazione da 501 a 3.000 abitanti;
c) da un minimo di 12 ad un massimo di 17 per i comuni con
popolazione da 3001 a 16.000 abitanti.
2. Per i comuni con popolazione superiore a 15.000 abitanti le
candidature alla carica di sindaco e di vicesindaco sono collegate
ad una lista o ad un gruppo di liste di candidati alla carica di
consigliere comunale comprendente, per ciascuna di esse, un numero
di candidati non inferiore a 21 e non superiore a 29.
3. Nelle liste dei candidati dei comuni con popolazione sino a
15.000 abitanti devono essere rappresentati entrambi i sessi.
4. Nelle liste dei candidati alla carica di consigliere comunale
dei comuni con popolazione superiore a 15.000 abitanti devono
essere rappresentati entrambi i sessi.
Articolo 33 (Presentazione delle liste per i comuni con
popolazione sino a 15.000 abitanti)
1. La dichiarazione di presentazione delle liste dei candidati
al consiglio comunale e delle collegate candidature alla carica di
sindaco e di vicesindaco deve essere sottoscritta:
a) da non meno di 10 elettori, che non siano candidati, nei
comuni con popolazione da 501 a 3.000 abitanti;
b) da non meno di 30 elettori, che non siano candidati, nei
comuni con popolazione da 3001 a 15.000 abitanti.
2. Nessuna sottoscrizione è richiesta per la dichiarazione di
presentazione delle candidature alla carica di sindaco, di
vicesindaco e delle liste collegate nei comuni con popolazione sino
a 500 abitanti.
3. La popolazione del comune è determinata in base alla
popolazione residente al 31 dicembre dell'anno precedente quello
delle elezioni.
4. All'atto della presentazione della lista, ciascun candidato
alla carica di sindaco, vicesindaco e consigliere deve dichiarare
di non aver accettato la candidatura in altro comune.
5. Nei casi di cui al comma 1, la raccolta delle firme dei
sottoscrittori, che debbono essere elettori iscritti nelle liste
del comune, deve avvenire su appositi moduli riportanti il
contrassegno di lista, il cognome, nome, data e luogo di nascita
dei candidati, nonché il cognome, nome, data e luogo di nascita
degli elettori e deve essere autenticata da uno dei soggetti di cui
all'articolo 14 della legge 53/1990, dai giudici di pace o dai
segretari giudiziari; deve essere indicato il comune nelle cui
liste l'elettore è iscritto. I presentatori che non sappiano o non
siano in grado di sottoscrivere per fisico impedimento possono fare
la loro dichiarazione in forma verbale, alla presenza di due
testimoni, innanzi ad un notaio o al segretario comunale o ad altro
impiegato all'uopo delegato dal sindaco. Della dichiarazione è
redatto apposito verbale, da allegare alla lista. Per tale
prestazione è dovuto al notaio o al cancelliere l'onorario di lire
100 per ogni sottoscrizione autenticata.
6. Nessun elettore può sottoscrivere più di una lista di
candidati.
7. Nei casi di cui al comma 2, la presentazione dei candidati
deve avvenire su appositi moduli riportanti il contrassegno di
lista ed il cognome, nome, data e luogo di nascita dei
candidati.
8. Con la lista si deve anche presentare la dichiarazione di
accettazione di ogni candidato, autenticata da uno dei soggetti di
cui all'articolo 14 della legge 53/1990, dai giudici di pace o dai
segretari giudiziari. La dichiarazione di accettazione della
candidatura deve contenere l'esplicita dichiarazione del candidato
di non essere in alcuna delle condizioni previste dall'articolo 15,
comma 1, della legge 55/1990, e successive modificazioni.
9. Per ogni candidato si deve, inoltre, presentare il
certificato di iscrizione nelle liste elettorali di un comune della
regione; per i candidati nati fuori dal territorio regionale si
deve presentare anche il certificato di residenza.
10. É obbligatoria la presentazione di un contrassegno di lista,
anche figurato. Tale presentazione dev'essere fatta in tre
esemplari con diametro di circa centimetri 10 e tre con diametro di
circa centimetri 2.
11. Nessuno può essere contemporaneamente candidato alla carica
di sindaco, di vicesindaco e di consigliere comunale nello stesso
comune o in comuni diversi. Nessuno può, inoltre, accettare le
candidature in più di una lista dello stesso comune.
12. La dichiarazione di presentazione della lista dei candidati
deve contenere, infine, l'indicazione di un delegato effettivo e di
un delegato supplente autorizzati a designare, personalmente o per
mezzo di persone da essi autorizzate, con dichiarazione autenticata
con le modalità di cui al comma 8, i rappresentanti della lista
presso ogni seggio.
13. La presentazione delle candidature deve essere fatta alla
segreteria del comune dalle ore otto del trentesimo giorno alle ore
dodici del ventinovesimo giorno antecedenti la data della
votazione.
14. Il segretario comunale, o chi lo sostituisce legalmente,
assegna un numero provvisorio di presentazione della lista,
rilascia ricevuta dettagliata degli atti presentati, indicando il
giorno e l'ora della presentazione, e provvede a rimetterli, entro
lo stesso giorno, alla Commissione elettorale circondariale.
15. Oltre a quanto previsto dai precedenti commi, con la lista
dei candidati deve essere anche presentato il programma
amministrativo da affiggere all'albo pretorio.
16. Qualora le candidature e le liste siano contraddistinte con
la denominazione ed il simbolo di un partito o di un gruppo
politico che abbia avuto eletto un proprio rappresentante nel
Consiglio regionale della Valle d'Aosta, o anche in una sola delle
due Camere o nel Parlamento europeo o che sia costituito in gruppo
consiliare o in gruppo parlamentare anche in una sola delle due
Camere nella legislatura in corso alla data di indizione dei comizi
elettorali ovvero, in caso di contemporaneo svolgimento delle
elezioni politiche o regionali con quelle comunali, nella
legislatura precedente a quella per la quale vengono svolte le
elezioni politiche o regionali, devono essere corredate, all'atto
della presentazione, da una dichiarazione sottoscritta dal
presidente o dal segretario del partito o gruppo politico, o dai
presidenti o segretari regionali o provinciali che tali risultano
per attestazione dei rispettivi presidenti o segretari nazionali,
ovvero da rappresentanti all'uopo incaricati con mandato
autenticato da notaio, attestante che le liste o le candidature
sono presentate in nome e per conto del partito o gruppo politico
stesso.
Articolo 34 (Presentazione e sottoscrizione delle liste per i
comuni con popolazione superiore a 15.000 abitanti)
1. Nei comuni con popolazione superiore a 15.000 abitanti, la
dichiarazione di presentazione delle liste dei candidati al
consiglio comunale e delle collegate candidature alla carica di
sindaco e di vicesindaco deve essere sottoscritta da non meno di
100 elettori, che non siano candidati.
2. La popolazione del comune è determinata in base alla
popolazione residente al 31 dicembre dell'anno precedente quello
delle elezioni.
3. All'atto della presentazione della lista, ciascun candidato
alla carica di sindaco, vicesindaco e consigliere deve dichiarare
di non aver accettato la candidatura in altro comune.
4. La raccolta delle firme dei sottoscrittori, che debbono
essere elettori iscritti nelle liste del comune, deve avvenire su
appositi moduli riportanti il contrassegno di lista, il cognome,
nome, data e luogo di nascita dei candidati, nonché il cognome,
nome, data e luogo di nascita degli elettori e deve essere
autenticata da uno dei soggetti di cui all'articolo 14 della legge
53/1990, dai giudici di pace o dai segretari giudiziari; deve
essere indicato il comune nelle cui liste l'elettore è iscritto. I
presentatori che non sappiano o non siano in grado di sottoscrivere
per fisico impedimento possono fare la loro dichiarazione in forma
verbale, alla presenza di due testimoni, innanzi ad un notaio o al
segretario comunale o ad altro impiegato all'uopo delegato dal
sindaco. Della dichiarazione è redatto apposito verbale, da
allegare alla lista. Per tale prestazione è dovuto al notaio o al
cancelliere l'onorario di lire 100 per ogni sottoscrizione
autenticata.
5. Nessun elettore può sottoscrivere più di una lista di
candidati.
6. Con la lista si deve anche presentare la dichiarazione di
accettazione di ogni candidato, autenticata da uno dei soggetti di
cui all'articolo 14 della legge 53/1990, dai giudici di pace o dai
segretari giudiziari. La dichiarazione di accettazione della
candidatura deve contenere l'esplicita dichiarazione del candidato
di non essere in alcuna delle condizioni previste dall'articolo 15,
comma 1, della legge 55/1990, e successive modificazioni.
7. Per ogni candidato si deve, inoltre, presentare il
certificato di iscrizione nelle liste elettorali di un comune della
regione; per i candidati nati fuori dal territorio regionale si
deve presentare anche il certificato di residenza.
8. É obbligatoria la presentazione di un contrassegno di lista,
anche figurato. Tale presentazione dev'essere fatta in tre
esemplari con diametro di circa centimetri 10 e tre con diametro di
circa centimetri 2.
9. Nessuno può essere contemporaneamente candidato alla carica
di sindaco, di vicesindaco e di consigliere comunale nello stesso
comune o in comuni diversi. Nessuno può, inoltre, accettare la
candidatura alla carica di consigliere in più di una lista dello
stesso comune.
10. La dichiarazione di presentazione della lista dei candidati
deve contenere, infine, l'indicazione di un delegato effettivo e di
un delegato supplente autorizzati a designare, personalmente o per
mezzo di persone da essi autorizzate, con dichiarazione autenticata
con le modalità di cui al comma 6, i rappresentanti della lista
presso ogni seggio e presso l'ufficio elettorale centrale.
11. La presentazione delle candidature deve essere fatta alla
segreteria del comune dalle ore otto del trentesimo giorno alle ore
dodici del ventinovesimo giorno antecedenti la data della
votazione.
12. Il segretario comunale, o chi lo sostituisce legalmente,
assegna un numero provvisorio di presentazione della lista,
rilascia ricevuta dettagliata degli atti presentati, indicando il
giorno e l'ora della presentazione, e provvede a rimetterli, entro
lo stesso giorno, alla Commissione elettorale circondariale.
13. Oltre a quanto previsto dai precedenti commi, con la lista
dei candidati deve essere anche presentato il programma
amministrativo da affiggere all'albo pretorio. Nei comuni con
popolazione superiore a 15.000 abitanti più liste possono
presentare gli stessi candidati alla carica di sindaco e di
vicesindaco. In tal caso le liste debbono presentare il medesimo
programma amministrativo e si considerano fra di loro
collegate.
14. Ciascun candidato alla carica di sindaco e vicesindaco deve
dichiarare all'atto della presentazione della candidatura il
collegamento con una o più liste presentate per l'elezione del
consiglio comunale. La dichiarazione ha efficacia solo se
convergente con analoga dichiarazione resa dai delegati delle liste
interessate.
15. Qualora le candidature e le liste siano contraddistinte con
la denominazione ed il simbolo di un partito o di un gruppo
politico che abbia avuto eletto un proprio rappresentante nel
Consiglio regionale della Valle d'Aosta, o anche in una sola delle
due Camere o nel Parlamento europeo o che sia costituito in gruppo
consiliare o in gruppo parlamentare anche in una sola delle due
Camere nella legislatura in corso alla data di indizione dei comizi
elettorali ovvero, in caso di contemporaneo svolgimento delle
elezioni politiche o regionali con quelle comunali, nella
legislatura precedente a quella per la quale vengono svolte le
elezioni politiche o regionali, devono essere corredate, all'atto
della presentazione, da una dichiarazione sottoscritta dal
presidente o dal segretario del partito o gruppo politico, o dai
presidenti o segretari regionali o provinciali che tali risultano
per attestazione dei rispettivi presidenti o segretari nazionali,
ovvero da rappresentanti all'uopo incaricati con mandato
autenticato da notaio, attestante che le liste o le candidature
sono presentate in nome e per conto del partito o gruppo politico
stesso.
Articolo 35 (Esame delle candidature)
1. La Commissione elettorale circondariale, entro il giorno
successivo a quello stabilito per la presentazione delle liste:
a) verifica che le liste siano sottoscritte dal numero richiesto
di elettori, eliminando quelle che non lo sono;
b) ricusa i contrassegni di lista che siano identici o che si
possano facilmente confondere con quelli presentati in precedenza o
con quelli notoriamente usati da altri partiti o raggruppamenti
politici, ovvero riproducenti simboli o elementi caratterizzanti di
simboli che, per essere usati tradizionalmente da partiti presenti
in Parlamento o nel Consiglio regionale, possono trarre in errore
l'elettore. Ricusa altresì i contrassegni riproducenti immagini o
soggetti di natura religiosa;
c) elimina dalle liste i nomi dei candidati a carico dei quali
viene accertata la sussistenza di alcuna delle condizioni previste
dall'articolo 15, comma 1, della legge 55/1990, e successive
modificazioni, o per i quali manca ovvero è incompleta la
dichiarazione di accettazione di cui all'articolo 33, comma 8 e
all'articolo 34, comma 6, o mancano i requisiti di cui all'articolo
14 o la documentazione di cui all'articolo 33, comma 9 e
all'articolo 34, comma 7;
d) cancella i nomi dei candidati già compresi in altre liste
presentate in precedenza;
e) ricusa le liste che contengono un numero di candidati
inferiore al minimo prescritto e quelle nelle quali non è garantita
la presenza di entrambi i sessi, ai sensi dell'articolo 32, commi 3
e 4; riduce le liste che contengono un numero di candidati
superiore al massimo consentito, cancellando gli ultimi nomi;
f) assegna un numero progressivo ai candidati alla carica di
sindaco e collegato vicesindaco, mediante sorteggio da effettuarsi
alla presenza dei delegati di lista, di cui all'articolo 33, comma
12 e di cui all'articolo 34, comma 10, appositamente convocati;
g) per i comuni con popolazione superiore a 15.000 abitanti,
assegna, successivamente, un numero progressivo ad ogni singola
lista, facente parte di un gruppo di liste, mediante sorteggio da
effettuarsi alla presenza dei delegati di lista di cui all'articolo
34, comma 10, appositamente convocati.
2. Il delegato di ciascuna lista può prendere cognizione, entro
la stessa sera, delle contestazioni fatte dalla Commissione e delle
modificazioni da questa apportate alla lista.
3. La Commissione, entro il ventiseiesimo giorno antecedente la
data della votazione, si riunisce per udire eventualmente i
delegati delle liste contestate o modificate, ammettere i nuovi
documenti e deliberare sulle modificazioni apportate.
Articolo 36 (Decisioni della Commissione elettorale
circondariale)
1. Le decisioni di cui all'articolo 35 devono essere
immediatamente comunicate al sindaco, per la preparazione del
manifesto con le liste dei candidati da consegnare ai presidenti di
seggio, e per l'affissione all'albo pretorio ed in altri luoghi
pubblici, da effettuarsi entro il quindicesimo giorno precedente
l'elezione.
2. Analoga immediata comunicazione dev'essere fatta al
Presidente della Giunta regionale per la stampa delle schede, nelle
quali i candidati alla carica di sindaco e di vicesindaco e le
liste dei candidati alla carica di consigliere saranno riportati
secondo l'ordine risultato dal sorteggio.
Articolo 37 (Delegati di lista)
1. La Commissione elettorale circondariale, entro il giovedì
precedente l'elezione, trasmette al sindaco, per la consegna al
presidente di ogni sezione elettorale contemporaneamente agli
oggetti ed atti indicati nell'articolo 29, l'elenco dei delegati
autorizzati a designare i due rappresentanti di lista presso ogni
seggio e presso l'ufficio centrale.
2. La designazione di cui al comma 1 potrà essere comunicata
entro il venerdì precedente l'elezione al segretario del comune,
che ne dovrà curare la trasmissione ai presidenti delle sezioni
elettorali, ovvero direttamente ai singoli presidenti il sabato
pomeriggio oppure la mattina stessa dell'elezione, purché prima
dell'inizio della votazione.
Articolo 38 (Sala della votazione)
1. La sala della votazione deve avere una sola porta d'ingresso
aperta al pubblico.
2. La sala deve essere divisa in due compartimenti da un solido
tramezzo, con un'apertura centrale per il passaggio.
3. Il primo compartimento, in comunicazione diretta con la porta
di ingresso, è riservato agli elettori, i quali possono entrare in
quello riservato all'ufficio elettorale soltanto per votare,
trattenendovisi il tempo strettamente necessario.
4. Il tavolo dell'ufficio deve essere collocato in modo che i
rappresentanti di lista possano girarvi attorno, allorché sia stata
chiusa la votazione. Le urne devono essere fissate sul tavolo
stesso ed essere sempre visibili a tutti.
5. Ogni sala deve avere da due a quattro cabine destinate alla
votazione, o, quanto meno, da due a quattro tavoli separati l'uno
dall'altro, addossati a una parete a conveniente distanza dal
tavolo dell'ufficio e dal tramezzo, e muniti da ogni parte di
ripari, in modo che sia assicurata l'assoluta segretezza del
voto.
6. Gli arredi della sala di votazione delle sezioni elettorali
accessibili mediante sedia a ruote devono essere disposti in modo
da permettere agli elettori non deambulanti di leggere il manifesto
contenente le liste dei candidati, di votare in assoluta
segretezza, nonché di svolgere anche le funzioni di componente di
seggio o di rappresentante di lista e di assistere, ove lo
vogliano, alle operazioni dell'ufficio elettorale.
7. Le sezioni attrezzate ai sensi del comma 6 sono segnalate
mediante affissione, agli accessi delle aree di circolazione, del
simbolo di cui all'allegato A al regolamento approvato con decreto
del Presidente della Repubblica 27 aprile 1978, n. 384 (Regolamento
di attuazione dell'articolo 27 della legge 30 marzo 1971, n. 118, a
favore dei mutilati e invalidi civili, in materia di barriere
architettoniche e trasporti pubblici).
8. Nelle sezioni elettorali di cui al comma 6 deve essere
predisposta almeno una cabina per consentire agevolmente l'accesso
agli elettori e deve essere previsto un secondo piano di scrittura,
eventualmente ribaltabile, all'altezza di circa ottanta centimetri
o un tavolo munito di ripari che garantisca la stessa
segretezza.
9. Le porte e le finestre che si aprono nella parete adiacente
ai tavoli, ad una distanza minore di due metri dal loro spigolo più
vicino, devono essere chiuse in modo da impedire la vista ed ogni
comunicazione dal di fuori.
10. La copia delle liste degli elettori della sezione e le copie
del manifesto contenente le liste dei candidati devono essere
affisse in maniera visibile, durante il corso delle operazioni
elettorali, in modo che possano essere lette dagli intervenuti.
Articolo 39 (Accesso alla sala di votazione)
1. Sono ammessi nella sala dell'elezione soltanto gli elettori
che presentino il certificato di iscrizione alla rispettiva sezione
di cui all'articolo 22.
2. Gli elettori non possono entrare armati o muniti di strumenti
atti ad offendere.
3. Salvo il disposto degli articolo 40, 42, 43, 44 e 45, ha
diritto di votare chi è iscritto nella lista degli elettori della
sezione.
4. Hanno inoltre diritto di votare coloro che si presentino
muniti di una sentenza con cui si dichiari che essi sono elettori
del comune.
5. In occasione della consultazione elettorale, i comuni
organizzano i servizi di trasporto pubblico in modo da facilitare
agli elettori handicappati il raggiungimento del seggio
elettorale.
Articolo 40 (Votazione in sezione diversa dalla propria)
1. Il presidente, gli scrutatori, il segretario del seggio e i
rappresentanti delle liste dei candidati, nonché gli ufficiali ed
agenti della Forza pubblica in servizio di ordine pubblico, votano
previa esibizione del certificato di iscrizione nelle liste
elettorali del comune, nella sezione presso la quale esercitano il
loro ufficio, anche se siano iscritti come elettori in altra
sezione.
2. Gli elettori non deambulanti, quando la sede della sezione
alla quale sono iscritti non è accessibile mediante sedia a ruote,
possono esercitare il diritto di voto in altra sezione del comune,
che sia allocata in sede già esente da barriere architettoniche e
che abbia le caratteristiche di cui all'articolo 38, comma 6,
previa esibizione, unitamente al certificato elettorale, di
attestazione medica rilasciata dall'unità sanitaria locale, ai
sensi dell'articolo 41, commi 8 e 9.
3. Gli elettori di cui ai commi 1 e 2 sono iscritti, a cura del
presidente, in calce alla lista di sezione e di essi è presa nota
nel verbale.
Articolo 41 (Espressione del voto)
1. Il voto è dato dall'elettore presentandosi personalmente
all'ufficio elettorale.
2. I ciechi, gli amputati delle mani, gli affetti da paralisi o
da altro impedimento di analoga gravità, i cittadini handicappati
impossibilitati ad esprimere autonomamente il diritto di voto lo
esercitano con l'aiuto di un elettore che sia stato volontariamente
scelto come accompagnatore, purché sia iscritto nelle liste
elettorali del comune.
3. Nessun elettore può esercitare la funzione di accompagnatore
per più di un elettore di cui al comma 2. Sul certificato
elettorale dell'accompagnatore è fatta apposita annotazione dal
presidente del seggio nel quale ha assolto tale compito.
4. I presidenti di seggio devono richiedere agli accompagnatori
il certificato elettorale, per constatare se hanno già in
precedenza esercitato la funzione predetta.
5. L'accompagnatore consegna il certificato dell'elettore
accompagnato; il presidente del seggio accerta, con apposita
domanda, se l'elettore abbia scelto liberamente il suo
accompagnatore e ne conosca il nome e cognome, e registra nel
verbale questo modo di votazione, indicando il motivo specifico
dell'assistenza nella votazione, il nome dell'autorità sanitaria
che abbia eventualmente accertato l'impedimento ed il nome e
cognome dell'accompagnatore.
6. I certificati medici possono essere rilasciati soltanto dai
medici designati dai competenti organi dell'unità sanitaria locale;
i medici designati non possono essere candidati né parenti fino al
quarto grado di candidati.
7. I certificati di cui al comma 6 devono attestare che
l'infermità fisica impedisce all'elettore di esprimere il voto
senza l'aiuto di altro elettore.
8. Per rendere più agevole l'esercizio del diritto di voto,
l'Unità sanitaria locale della Valle d'Aosta, nei tre giorni
precedenti la consultazione elettorale, garantisce in ogni comune
la disponibilità di un adeguato numero di medici autorizzati per il
rilascio dei certificati di cui ai commi 6 e 7.
9. I certificati medici di cui ai commi 6 e 7 devono essere
rilasciati immediatamente e gratuitamente, in esenzione da
qualsiasi diritto od applicazione di marche. Detti certificati
devono essere allegati al verbale dell'ufficio elettorale.
Articolo 42 (Votazione dei degenti in luoghi di cura - Sezione
ospedaliera)
1. I degenti in ospedali e case di cura sono ammessi a votare
nel luogo di ricovero, purché siano elettori del comune in cui ha
sede la struttura.
2. Al fine di cui al comma 1, gli interessati devono far
pervenire, non oltre il terzo giorno antecedente la data della
votazione, al sindaco del comune, una dichiarazione attestante la
volontà di esprimere il voto nel luogo di cura. La dichiarazione,
che deve espressamente indicare il numero della sezione alla quale
l'elettore è assegnato e il suo numero di iscrizione nella lista
elettorale di sezione, risultanti dal certificato elettorale, deve
recare in calce l'attestazione del responsabile del luogo di cura,
comprovante il ricovero dell'elettore nell'istituto, ed è inoltrata
al comune per il tramite del responsabile stesso.
3. Il sindaco, appena ricevuta la dichiarazione, provvede:
a) ad includere i nomi dei richiedenti in appositi elenchi,
distinti per sezioni; gli elenchi sono consegnati, nel termine
previsto dall'articolo 29, ai presidente di ciascuna sezione il
quale, all'atto stesso della costituzione del seggio, provvede a
prenderne nota sulla lista elettorale sezionale;
b) a rilasciare immediatamente ai richiedenti, anche per
telegramma, un'attestazione dell'avvenuta inclusione negli elenchi
previsti dalla lett. a).
4. Gli elettori ricoverati nei luoghi di cura non possono votare
se non previa esibizione, oltre che del certificato elettorale,
anche dell'attestazione di cui al comma 3, lett. b), che, a cura
del presidente del seggio, è ritirata ed allegata al talloncino di
controllo del certificato elettorale.
5. Negli ospedali e nelle case di cura con almeno 200 letti è
istituita, per ogni 500 letti o frazione di 500, una sezione
elettorale in cui la votazione avrà luogo secondo le norme
vigenti.
6. Gli elettori che esercitano il loro voto nelle sezioni
ospedaliere sono iscritti nelle liste di sezione all'atto della
votazione a cura del presidente del seggio; alle sezioni
ospedaliere possono tuttavia essere assegnati, in sede di revisione
delle liste, gli elettori facenti parte del personale di assistenza
dell'istituto che ne abbiano fatto domanda.
Articolo 43 (Votazione dei degenti in luoghi di cura - Seggio
speciale)
1. Per le sezioni elettorali, nella cui circoscrizione esistono
ospedali e case di cura con almeno 100 e fino a 199 posti letto, il
voto degli elettori ivi esistenti, purché siano elettori del
comune, viene raccolto, durante le ore in cui è aperta la
votazione, da un seggio speciale, composto da un presidente e da
due scrutatori, nominati con le modalità stabilite dalle norme
vigenti.
2. La costituzione del seggio speciale di cui al comma 1 deve
essere effettuata il giorno che precede le elezioni,
contemporaneamente all'insediamento dell'ufficio elettorale di
sezione.
3. Uno degli scrutatori assume le funzioni di segretario del
seggio.
4. Alle operazioni possono assistere rappresentanti di lista,
designati presso la sezione elettorale, che ne facciano
richiesta.
5. Il presidente cura che sia rispettata la libertà e la
segretezza del voto.
6. Dei nominativi degli elettori viene presa nota in apposita
lista aggiunta da allegare a quella della sezione.
7. I compiti del seggio, costituito a norma del presente
articolo, sono limitati esclusivamente alla raccolta del voto dei
degenti e cessano non appena le schede votate, raccolte in plichi
separati in caso di più elezioni, vengono portate alla sezione
elettorale per essere immesse immediatamente nell'urna o nelle urne
destinate alla votazione previo riscontro del loro numero con
quello degli elettori che sono stati iscritti nell'apposita
lista.
8. Alla sostituzione del presidente e degli scrutatori
eventualmente assenti o impediti, si procede con le modalità
stabilite per la sostituzione del presidente e dei componenti dei
seggi normali.
9. Le disposizioni di cui al presente articolo si applicano
anche per le sezioni ospedaliere per la raccolta del voto dei
ricoverati che a giudizio della direzione sanitaria non possono
accedere alla cabina.
Articolo 44 (Votazione dei degenti in luoghi di cura minori)
1. Per gli ospedali e case di cura minori, il presidente della
sezione elettorale nella cui circoscrizione sono posti, fissa
all'atto dell'insediamento del seggio, sentita la direzione
sanitaria, le ore in cui nei luoghi stessi i ricoverati potranno
esercitare il diritto di voto, purché siano elettori del comune in
cui ha sede la struttura.
2. Nelle ore fissate, il presidente della sezione si reca nei
luoghi di cura, e, assistito da uno degli scrutatori del seggio,
designato dalla sorte, e dal segretario, e alla presenza dei
rappresentanti di lista o dei candidati, se sono stati designati,
che ne facciano richiesta, raccoglie il voto dei ricoverati curando
che la votazione abbia luogo o in cabina mobile o con mezzo idoneo
ad assicurare la libertà e segretezza del voto.
3. Dei nominativi degli elettori viene presa nota dal presidente
in apposita lista aggiunta da allegare a quella della sezione.
4. Le schede votate sono raccolte e custodite dal presidente in
un plico e sono immediatamente portate alla sezione elettorale ed
immesse nell'urna destinata alla votazione, previo riscontro del
loro numero con quello degli elettori che sono stati iscritti
nell'apposita lista.
Articolo 45 (Votazione dei detenuti aventi diritto al voto)
1. I detenuti aventi diritto al voto sono ammessi a votare nel
luogo di detenzione, purché siano elettori del comune in cui ha
sede la struttura, con le modalità di cui all'articolo 43.
2. Al fine di cui al comma 1, gli interessati devono far
pervenire, non oltre il terzo giorno antecedente la data di
votazione, al sindaco del comune, una dichiarazione attestante la
volontà di esprimere il voto nel luogo di detenzione. La
dichiarazione, che deve espressamente indicare il numero della
sezione alla quale l'elettore è assegnato e il suo numero di
iscrizione nella lista elettorale di sezione, risultanti dal
certificato elettorale, deve recare in calce l'attestazione del
direttore dell'istituto comprovante la detenzione dell'elettore, ed
è inoltrata al comune di destinazione per il tramite del direttore
stesso.
3. Il sindaco, appena ricevuta la dichiarazione, provvede:
a) ad includere i nomi dei richiedenti in appositi elenchi
distinti per sezioni; gli elenchi sono consegnati all'atto della
costituzione del seggio, al presidente di ciascuna sezione, il
quale provvede subito a prenderne nota sulla lista elettorale
sezionale;
b) a rilasciare immediatamente ai richiedenti, anche per
telegramma, un'attestazione dell'avvenuta inclusione negli elenchi
previsti dalla lett. a).
4. I detenuti non possono votare se non previa esibizione, oltre
che del certificato elettorale, anche dell'attestazione di cui al
comma 3, lett. b), che, a cura del presidente del seggio speciale,
è ritirata ed allegata al talloncino di controllo del certificato
elettorale.
Articolo 46 (Mantenimento dell'ordine pubblico nel seggio)
1. Il presidente della sezione è incaricato della polizia
dell'adunanza ed a tale effetto egli può disporre degli agenti
della Forza pubblica e della Forza armata per fare espellere od
arrestare coloro che disturbino il regolare procedimento delle
operazioni elettorali o commettano reato.
2. La Forza non può, senza la richiesta del presidente, entrare
nella sala dell'elezione.
3. In caso di tumulti o disordini nel locale in cui si vota o
nelle immediate adiacenze, gli ufficiali di polizia giudiziaria
possono, anche senza richiesta del presidente, entrare nella sala
dell'elezione e farsi assistere dalla Forza.
4. Hanno pure accesso nella sala gli ufficiali giudiziari per
notificare al presidente proteste o reclami relativi alle
operazioni della sezione.
5. Il presidente può di sua iniziativa, e deve, qualora tre
scrutatori ne facciano richiesta, disporre che la Forza entri e
resti nella sala dell'elezione, anche prima che comincino le
operazioni elettorali.
6. Le autorità civili e i comandanti militari sono tenuti ad
ottemperare alle richieste del presidente, anche per assicurare
preventivamente il libero accesso degli elettori al locale in cui è
sita la sezione, ed impedire gli assembramenti anche nelle strade
adiacenti.
7. Quando abbia giustificato timore che altrimenti possa essere
turbato il regolare procedimento delle operazioni elettorali, il
presidente, uditi gli scrutatori, può, con ordinanza motivata,
disporre che gli elettori, i quali abbiano votato, escano dalla
sala e non vi rientrino se non dopo la chiusura della votazione.
Può disporre altresì che gli elettori, i quali indugino
artificiosamente nell'espressione del voto e non rispondano
all'invito di restituire le schede siano allontanati dalle cabine,
previa restituzione delle schede, e siano riammessi a votare
soltanto dopo che abbiano votato gli altri elettori presenti, ferma
restando la disposizione dell'articolo 47 riguardo al termine
ultimo della votazione.
8. Di quanto accade ai sensi dei commi precedenti è dato atto
nel processo verbale.
Articolo 47 (Durata delle operazioni di voto e di scrutinio)
1. Le operazioni di voto per le elezioni del sindaco, del
vicesindaco e del consiglio comunale si svolgono nell'arco di un
solo giorno, di domenica, dalle ore sette antimeridiane alle ore
ventidue; gli elettori che a tale ora si trovano ancora nei locali
del seggio sono ammessi a votare.
2. Dichiarata chiusa la votazione, il presidente del seggio,
dopo aver proceduto ad effettuare le operazioni previste
dall'articolo 51, rinvia le operazioni per lo spoglio delle schede
alle ore otto del giorno successivo a quello della votazione.
3. Le disposizioni di cui al comma 2 non si applicano alle
operazioni per lo spoglio delle schede per il ballottaggio, le
quali hanno inizio subito dopo la chiusura delle operazioni di
voto.
Articolo 48 (Insediamento del seggio)
1. Alle ore sedici del giorno che precede le elezioni, il
presidente costituisce l'ufficio chiamando a farne parte gli
scrutatori e il segretario. Il presidente invita, inoltre, i
rappresentanti delle liste dei candidati ad assistere alle
operazioni.
2. Quando tutti od alcuni degli scrutatori non siano presenti o
ne sia mancata la designazione, il presidente chiama in
sostituzione, alternativamente, il più anziano e il più giovane tra
gli elettori presenti iscritti nelle liste del comune che sappiano
leggere e scrivere, non siano rappresentanti di liste, e per i
quali non sussista alcuna delle cause di esclusione di cui
all'articolo 25.
3. Quindi il presidente, dopo aver effettuato sulla lista
sezionale le eventuali annotazioni previste dall'articolo 42, comma
3, lett. a), e dall'articolo 45, comma 3, lett. a), estrae a sorte
il numero progressivo di ogni gruppo di 100 schede, le quali devono
essere autenticate dagli scrutatori designati dal presidente.
4. Il presidente apre il pacco delle schede e ne distribuisce
agli scrutatori un numero corrispondente a quello degli elettori
iscritti nella sezione.
5. Lo scrutatore appone la sua firma a tergo della scheda
stessa.
6. Nel verbale si fa menzione della serie di schede firmate da
ciascuno scrutatore.
7. Quindi il presidente, constatata l'integrità del sigillo che
chiude il plico contenente il bollo della sezione, lo apre e, dopo
aver fatta attestazione nel verbale del numero indicato sul bollo,
imprime il bollo stesso a tergo di ciascuna scheda.
8. Il presidente depone le schede nella prima urna o in apposita
cassetta, se unitamente all'elezione del consiglio comunale si
svolgono altre elezioni, e, sotto la sua personale responsabilità,
provvede alla custodia delle schede rimaste nel pacco.
9. Durante le operazioni di cui al presente articolo, nessuno
può allontanarsi dalla sala.
10. Il presidente rimanda, quindi, le ulteriori operazioni alle
ore sette del giorno seguente e, dopo aver provveduto a sigillare
le urne, le cassette o le scatole recanti le schede ed a chiudere
il plico contenente tutte le carte, i verbali ed il timbro della
sezione, scioglie l'adunanza.
11. Successivamente, fatta sfollare la sala da tutti gli
estranei al seggio, provvede alla chiusura e alla custodia di essa
in modo che nessuno possa entrarvi. A tal fine il presidente,
coadiuvato dagli scrutatori, si assicura che tutte le finestre e
gli accessi della sala, esclusa la porta o le porte d'ingresso,
siano chiusi dall'interno, e vi applica opportuni mezzi di
segnalazione ad ogni fraudolenta apertura; provvede, indi, a
chiudere saldamente dall'esterno la porta o le porte d'ingresso,
applicandovi gli stessi mezzi precauzionali.
12. Affida, infine, alla Forza pubblica la custodia esterna
della sala alla quale nessuno può avvicinarsi. É tuttavia
consentito ai rappresentanti di lista di trattenersi all'esterno
della sala durante il tempo in cui questa rimane chiusa.
Articolo 49 (Inizio delle operazioni di votazione)
1. Alle ore sette del giorno fissato per la votazione, il
presidente, constatata l'integrità dei mezzi precauzionali apposti
agli accessi della sala e dei sigilli delle urne e dei plichi,
dichiara aperta la votazione, alla quale gli elettori sono ammessi
nell'ordine di presentazione, indipendentemente dall'ordine di
iscrizione nella lista. É tuttavia facoltà del presidente di far
procedere all'appello da parte di uno scrutatore, qualora si
verifichi eccessivo affollamento nella sala.
2. Sono ammessi a votare gli elettori che esibiscono uno dei
seguenti documenti:
a) carta d'identità o altro documento di identificazione munito
di fotografia rilasciato dalla pubblica amministrazione, purché la
loro validità non sia scaduta oltre tre anni prima del giorno
dell'elezione;
b) tessera di riconoscimento rilasciata dall'Unione nazionale
ufficiali in congedo d'Italia, purché munita di fotografia e
convalidata da un comando militare;
c) tessera di riconoscimento rilasciata da un ordine
professionale, purché munita di fotografia.
3. Nel caso di cui al comma 2, nell'apposita colonna di
identificazione della lista autenticata dalla Commissione
elettorale circondariale, sono indicati gli estremi del
documento.
4. In mancanza di idoneo documento di identificazione, uno dei
membri dell'ufficio, che conosca personalmente l'elettore, ne
attesta l'identità, apponendo la propria firma nella colonna di
identificazione di cui al comma 3.
5. Se nessuno dei membri dell'ufficio può accertare, sotto la
sua responsabilità, la identità dell'elettore, questi può
presentare un altro elettore del comune, noto all'ufficio, che
attesti la sua identità. Il presidente avverte quest'ultimo
elettore che, se afferma il falso, sarà punito con le pene
stabilite dall'articolo 95 del decreto del Presidente della
Repubblica 16 maggio 1960, n. 570 (Testo unico delle leggi per la
composizione e la elezione degli organi delle Amministrazioni
comunali).
6. L'elettore che attesta l'identità di altro elettore deve
mettere la sua firma nell'apposita colonna di identificazione di
cui al comma 3.
7. In caso di dissenso sull'accertamento dell'identità degli
elettori, decide il presidente a norma dell'articolo 52.
Articolo 50 (Operazioni di votazione)
1. Riconosciuta l'identità personale dell'elettore, il
presidente stacca il tagliando del certificato elettorale
comprovante l'esercizio del diritto di voto, da conservarsi in
apposito plico, estrae dalla cassetta una scheda e la consegna
all'elettore insieme con la matita copiativa.
2. L'elettore si reca nella cabina per compilare e piegare la
scheda e dopo la restituisce al presidente, già piegata. Il
presidente verifica l'autenticità della scheda esaminando la firma
e il bollo e la pone nell'urna.
3. Uno dei membri dell'ufficio attesta che l'elettore ha votato,
apponendo la propria firma accanto al nome dello stesso,
nell'apposita colonna della lista.
4. Con la scheda, l'elettore deve restituire anche la
matita.
5. Le schede mancanti di bollo e della firma dello scrutatore
non sono poste nell'urna e gli elettori che le hanno presentate non
possono più votare. Tali schede sono vidimate immediatamente dal
presidente e da almeno due scrutatori ed allegate al verbale, il
quale fa anche menzione degli elettori che, dopo aver ricevuto la
scheda, non l'abbiano riconsegnata.
6. Se l'espressione del voto non è compiuta nella cabina, il
presidente dell'ufficio deve rifiutare la scheda presentatagli e se
l'elettore, invitato, non si reca nella cabina, lo esclude dal
voto, prendendone nota nel verbale.
Articolo 51 (Accertamento del numero dei votanti)
1. Decorsa l'ora prevista dal comma 1 dell'articolo 47 come
termine per la votazione e sgombrato il tavolo delle carte e degli
oggetti non necessari per lo scrutinio, il presidente:
a) dichiara chiusa la votazione;
b) provvede a sigillare l'urna contenente le schede votate;
c) accerta il numero dei votanti risultanti dalla lista
autenticata dalla Commissione elettorale circondariale nonché da
quella di cui gli articoli 42, 43, 44 e 45 e dai tagliandi dei
certificati elettorali. Le liste, prima che si inizi lo spoglio dei
voti, devono essere vidimate in ciascun foglio dal presidente e da
due scrutatori e chiuse in piego sigillato, insieme con il plico
dei tagliandi dei certificati elettorali, con facoltà per qualunque
elettore presente di apporre la propria firma sulla busta. Il piego
viene immediatamente rimesso alla Pretura di Aosta, che ne rilascia
ricevuta;
d) estrae e conta le schede rimaste nell'apposita cassetta e
riscontra se, calcolati come votanti gli elettori che dopo aver
ricevuto la scheda non l'abbiano riportata o ne abbiano consegnata
una senza il bollo o la firma dello scrutatore, corrispondano al
numero degli elettori iscritti che non hanno votato. Tali schede,
nonché quelle rimaste nel pacco consegnato al presidente dal
sindaco, vengono, con le stesse norme indicate alla lett. c),
rimesse alla Pretura di Aosta;
e) racchiude il bollo, i verbali, nonché gli altri documenti e
le carte relativi alle operazioni elettorali, in apposito plico
sigillato;
f) rinvia le operazioni alle ore otto del mattino successivo e,
dopo aver fatto sfollare la sala da tutti gli estranei al seggio,
scioglie l'adunanza.
2. Il presidente dell'ufficio provvede alla custodia esterna
della sala in maniera che nessuno possa entrarvi.
3. É tuttavia consentito ai rappresentanti di lista di
trattenersi all'esterno della sala durante il tempo in cui questa
rimane chiusa.
4. Le operazioni previste dal comma 1 devono essere eseguite
nell'ordine indicato; del compimento e del risultato di ciascuna di
esse deve farsi menzione nel verbale.
Articolo 52 (Verbalizzazione degli incidenti e dei reclami)
1. Il presidente, udito il parere degli scrutatori, pronunzia in
via provvisoria sopra tutte le difficoltà e gli incidenti che si
sollevino intorno alle operazioni della sezione e sulla nullità dei
voti.
2. Nel verbale deve farsi menzione di tutti i reclami avanzati,
anche verbalmente, dei voti contestati, siano essi stati attribuiti
o meno, e delle decisioni adottate dal presidente.
Titolo IV Modalita di elezione degli organi comunali
Articolo 53 (Modalità di elezione del sindaco, del vicesindaco e
del consiglio comunale nei comuni con popolazione sino a 15.000
abitanti)
1. Nei comuni con popolazione sino a 15.000 abitanti, l'elezione
dei consiglieri comunali si effettua con sistema maggioritario
contestualmente alla elezione del sindaco e del vicesindaco.
2. Nella scheda sono indicati, a fianco del contrassegno, il
candidato alla carica di sindaco ed il candidato alla carica di
vicesindaco; sono inoltre tracciate le linee orizzontali in numero
pari a quello dei voti di preferenza che l'elettore ha facoltà di
esprimere per i candidati della lista votata.
3. Ciascun elettore ha diritto di votare per un candidato alla
carica di sindaco e per un candidato alla carica di vicesindaco ad
esso collegato, segnando il relativo contrassegno. Può altresì
esprimere due voti di preferenza per i candidati alla carica di
consigliere comunale compresi nelle lista collegata ai candidati
alle cariche di sindaco e di vicesindaco prescelti, scrivendone il
cognome nelle apposite righe stampate sotto il medesimo
contrassegno. Sono vietati altri segni o indicazioni.
4. É proclamato eletto alla carica di sindaco il candidato che
ha ottenuto il maggior numero di voti. In caso di parità di voti si
procede ad un turno di ballottaggio fra i due candidati che hanno
ottenuto il maggior numero di voti, da effettuarsi la seconda
domenica successiva a quella del primo turno. In caso di ulteriore
parità viene eletto il più anziano di età. É altresì proclamato
eletto il candidato alla carica di vicesindaco collegato al sindaco
eletto.
5. A ciascuna lista di candidati alla carica di consigliere si
intendono attribuiti tanti voti quanti sono i voti conseguiti dai
candidati alla carica di sindaco e di vicesindaco ad essa
collegati.
6. Alla lista collegata ai candidati alla carica di sindaco e di
vicesindaco che hanno riportato il maggior numero di voti, nel
primo o nel secondo turno di votazione, sono attribuiti i due terzi
dei seggi assegnati al consiglio, con arrotondamento della cifra
decimale all'unità superiore qualora il numero dei consiglieri da
comprendere nella lista contenga una cifra decimale superiore a
cinquanta. I restanti seggi sono ripartiti proporzionalmente fra le
altre liste. A tal fine si divide la cifra elettorale di ciascuna
lista successivamente per 1, 2, 3, 4,... sino a concorrenza del
numero dei seggi da assegnare, e quindi si scelgono, tra i
quozienti così ottenuti, i più alti, in numero eguale a quello dei
seggi da assegnare, disponendoli in una graduatoria decrescente.
Ciascuna lista ottiene tanti seggi quanti sono i quozienti ad essa
appartenenti compresi nella graduatoria. A parità di quoziente,
nelle cifre intere e decimali, il seggio è attribuito alla lista
che ha ottenuto la maggiore cifra elettorale e, a parità di
quest'ultima, per sorteggio.
7. Nell'ambito di ogni lista i candidati sono proclamati eletti
consiglieri comunali secondo l'ordine delle rispettive cifre
individuali. A parità di cifra individuale, sono proclamati eletti
i candidati che precedono nell'ordine di lista. Il primo seggio
spettante a ciascuna lista di minoranza è attribuito al candidato
alla carica di sindaco della lista medesima. Il secondo seggio
spettante a ciascuna lista di minoranza è attribuito al candidato
alla carica di vicesindaco della lista medesima. I restanti seggi
spettanti alle liste di minoranza sono attribuiti ai candidati alla
carica di consigliere comunale che, nell'ordine, hanno riportato la
maggiore cifra individuale nella lista medesima. In caso di parità
di cifra individuale, sono proclamati eletti i candidati che
precedono nell'ordine di lista.
Articolo 54 (Voti di preferenza nei comuni con popolazione sino
a 15.000 abitanti)
1. L'elettore può manifestare le preferenze unicamente per i
candidati della lista da lui votata.
2. Ogni elettore può esprimere preferenze per un numero di
candidati non superiore a due.
3. Il voto di preferenza si esprime scrivendo con la matita
copiativa, nelle apposite righe tracciate sotto il contrassegno
della lista votata, il cognome ed il nome o il solo cognome dei
candidati prescelti, compresi nella lista medesima. In caso di
identità di cognome tra candidati, si deve scrivere sempre il
cognome ed il nome e, ove occorra, la data di nascita del candidato
prescelto.
4. Qualora il candidato abbia due cognomi, l'elettore, nel dare
la preferenza, può scriverne uno solo. L'indicazione deve contenere
entrambi i cognomi, quando via sia possibilità di confusione fra
più candidati.
5. Sono, comunque, efficaci le preferenze espresse
nominativamente in uno spazio diverso da quello posto sotto il
contrassegno votato, purché si riferiscano a candidati della lista
votata.
6. Sono nulle le preferenze nelle quali il candidato non sia
indicato con la chiarezza necessaria a distinguerlo da ogni altro
candidato della stessa lista.
7. Sono nulle le preferenze per candidati compresi in una lista
diversa da quella votata.
8. Se l'elettore non ha indicato alcun contrassegno di lista, ma
ha scritto una o più preferenze per candidati compresi tutti nella
medesima lista, si intende che abbia votato la lista alla quale
appartengono i prescelti. In tal caso si intendono validamente
votati anche i candidati alla carica di sindaco e di vicesindaco
collegati con la lista stessa.
9. Se l'elettore ha segnato più di un contrassegno di lista, ma
ha scritto una o più preferenze per candidati appartenenti ad una
soltanto di tali liste, il voto è attribuito alla lista cui
appartengono i candidati indicati.
10. Nel caso in cui l'elettore esprima un numero di preferenze
superiore a due, tutte le preferenze espresse sono nulle e rimane
valido il voto di lista.
Articolo 55 (Elezione del sindaco e del vicesindaco nei comuni
con popolazione superiore a 15.000 abitanti - Primo turno)
1. Nei comuni con popolazione superiore a 15.000 abitanti, il
sindaco e il vicesindaco sono eletti a suffragio universale e
diretto, contestualmente all'elezione del consiglio comunale.
2. La scheda per l'elezione del sindaco e del vicesindaco è
quella stessa utilizzata per l'elezione del consiglio. La scheda
reca i cognomi ed i nomi dei candidati alla carica di sindaco e di
vicesindaco, scritti entro un apposito rettangolo, al cui fianco
sono riportati i contrassegni della lista o delle liste con cui i
candidati sono collegati. Ciascun elettore può, con un unico voto,
votare per un candidato alla carica di sindaco e di vicesindaco e
per una delle liste ad essi collegate, tracciando un segno sul
contrassegno di una di tali liste.
3. Qualora l'elettore abbia tracciato un segno sia su un
contrassegno di lista, sia sui nominativi dei candidati alla carica
di sindaco e di vicesindaco collegati alla lista votata, il voto si
intende validamente espresso.
4. Qualora l'elettore abbia tracciato un segno sul rettangolo
che contiene i nominativi dei candidati alla carica di sindaco e di
vicesindaco e abbia inoltre tracciato un segno su un contrassegno
di una lista non collegata ai candidati stessi, si intende
validamente espresso il voto assegnato ai candidati alla carica di
sindaco e di vicesindaco e si intende nullo il voto di lista.
5. L'indicazione di voto apposta sui nominativi dei candidati
alla carica di sindaco e di vicesindaco o sul rettangolo che
contiene detti nominativi vale solo come voto per i candidati
stessi, esclusa ogni attribuzione di voto di lista qualora siano
presenti più liste tra loro collegate.
6. Sono proclamati eletti sindaco e vicesindaco i candidati che
ottengono la maggioranza assoluta dei voti validi.
Articolo 56 (Elezione del sindaco e del vicesindaco nei comuni
con popolazione superiore a 15.000 abitanti - Secondo turno)
1. Qualora nessun candidato alla carica di sindaco e di
vicesindaco ottenga la maggioranza di cui all'articolo 55, comma 6,
si procede ad un secondo turno elettorale che ha luogo la seconda
domenica successiva a quella del primo. Sono ammessi al secondo
turno i due candidati alla carica di sindaco e i rispettivi
candidati alla carica di vicesindaco che hanno ottenuto al primo
turno il maggior numero di voti. In caso di parità di voti tra i
candidati sono ammessi al ballottaggio il candidato alla carica di
sindaco e il candidato alla carica di vicesindaco collegati con la
lista o il gruppo di liste per l'elezione del consiglio comunale
che ha conseguito la maggior cifra elettorale complessiva. A parità
di cifra elettorale complessiva partecipa al ballottaggio il
candidato alla carica di sindaco più anziano di età.
2. La scheda per il ballottaggio comprende il cognome e il nome
dei candidati alla carica di sindaco e di vicesindaco, scritti
entro l'apposito rettangolo, sotto il quale sono riprodotti i
simboli delle liste collegate.
3. In caso di impedimento permanente o decesso di uno dei
candidati alla carica di sindaco ammessi al ballottaggio ai sensi
del comma 1 partecipa al ballottaggio il candidato alla carica di
vicesindaco.
4. Per i candidati ammessi al ballottaggio rimangono fermi i
collegamenti con le liste per l'elezione del consiglio dichiarati
al primo turno.
5. Il voto si intende validamente assegnato ai candidati alla
carica di sindaco e di vicesindaco se è espresso con una delle
seguenti modalità:
a) tracciando un segno sul rettangolo che contiene i nominativi
dei candidati alla carica di sindaco e di vicesindaco;
b) tracciando un segno su un contrassegno di lista;
c) tracciando un segno sul rettangolo che contiene i nominativi
dei candidati e un segno su un contrassegno di lista ad essi
collegata.
6. Dopo il secondo turno è proclamato eletto sindaco il
candidato che ha ottenuto il maggior numero di voti validi ed è
altresì proclamato eletto il candidato alla carica di vicesindaco
ad esso collegato al primo turno. In caso di parità di voti sono
proclamati eletti sindaco e vicesindaco i candidati che hanno
ottenuto il maggior numero di voti al primo turno. In caso di
ulteriore parità di voti è proclamato eletto sindaco il candidato
più anziano di età ed è altresì proclamato eletto vicesindaco il
candidato ad esso collegato.
Articolo 57 (Elezione del consiglio comunale nei comuni con
popolazione superiore a 15.000 abitanti - Primo turno)
1. L'attribuzione dei seggi alle liste è effettuata
successivamente alla proclamazione dell'elezione del sindaco e del
vicesindaco.
2. Qualora un candidato alla carica di sindaco e il vicesindaco
collegato siano proclamati eletti al primo turno, alla lista o al
gruppo di liste ad essi collegate vengono assegnati i due terzi dei
seggi, con arrotondamento della cifra decimale per difetto. Qualora
un candidato alla carica di sindaco e il vicesindaco ad esso
collegato siano proclamati eletti al primo turno, e abbiano
raggiunto una percentuale di voti validi superiore ai due terzi,
alla lista o al gruppo di liste ad essi collegate spetta un numero
di seggi, con arrotondamento della cifra decimale per difetto, in
proporzione alla percentuale dei voti validi raggiunta. Qualora i
candidati alla carica di sindaco e di vicesindaco eletti siano
collegati ad un gruppo di liste, l'assegnazione dei seggi, per
ciascuna lista, si determina dividendo la cifra elettorale ottenuta
da ciascuna di esse, successivamente per 1, 2, 3, 4,... sino alla
concorrenza dei seggi da assegnare, scegliendo, fra i quozienti
così ottenuti, i più alti e disponendo gli stessi in ordine
decrescente. Ad ogni lista collegata spettano tanti seggi quanti
sono i quozienti ad essa appartenenti compresi nella graduatoria. A
parità di quozienti, nelle cifre intere e decimali, il seggio è
attribuito alla lista che ha ottenuto la maggiore cifra elettorale
e, a parità di quest'ultima, per sorteggio.
3. I restanti seggi vengono assegnati, alle altre liste o gruppi
di liste collegate, dividendo la cifra elettorale di ciascuna lista
o gruppo di liste collegate successivamente per 1, 2, 3, 4,... sino
alla concorrenza dei seggi da assegnare, scegliendo, fra i
quozienti così ottenuti, i più alti e disponendo gli stessi in
ordine decrescente. Ciascuna lista o gruppo di liste collegate avrà
tanti seggi quanti sono i quozienti ad esse appartenenti compresi
nella graduatoria. A parità di quozienti, nelle cifre intere e
decimali, il seggio è attribuito alla lista che ha ottenuto la
maggiore cifra elettorale e, a parità di quest'ultima, per
sorteggio. L'assegnazione dei seggi all'interno dei gruppi di liste
collegate avviene secondo quanto disposto al comma 2.
4. Compiute le operazioni di cui al comma 3 sono proclamati
eletti consiglieri comunali i candidati di ciascuna lista secondo
l'ordine delle rispettive cifre individuali. Il primo seggio
spettante a ciascuna lista di minoranza è attribuito al candidato
alla carica di sindaco della lista medesima. Il secondo seggio
spettante a ciascuna lista di minoranza è attribuito al candidato
alla carica di vicesindaco della lista medesima. I restanti seggi
spettanti alle liste di minoranza sono attribuiti ai candidati alla
carica di consigliere comunale che, nell'ordine, hanno riportato la
maggiore cifra individuale nella lista medesima. In caso di parità
di cifra individuale, sono proclamati eletti i candidati che
precedono nell'ordine di lista.
Articolo 58 (Elezione del consiglio comunale nei comuni con
popolazione superiore a 15.000 abitanti - Secondo turno)
1. Qualora si proceda al secondo turno di votazione i seggi di
consigliere comunale sono assegnati, in base ai risultati
elettorali conseguiti nel primo turno di votazione, in ragione di
due terzi, con arrotondamento della cifra decimale per difetto,
alla lista o al gruppo di liste collegate con i candidati alla
carica di sindaco e di vicesindaco vincenti. Qualora i candidati
alla carica di sindaco e di vicesindaco eletti siano collegati ad
un gruppo di liste, l'assegnazione dei seggi, per ciascuna lista,
si determina dividendo la cifra elettorale ottenuta da ciascuna di
esse, successivamente per 1, 2, 3, 4,... sino alla concorrenza dei
seggi da assegnare, scegliendo, fra i quozienti così ottenuti, i
più alti e disponendo gli stessi in ordine decrescente. Ad ogni
lista collegata spettano tanti seggi quanti sono i quozienti ad
essa appartenenti compresi nella graduatoria. A parità di
quozienti, nelle cifre intere e decimali, il seggio è attribuito
alla lista che ha ottenuto la maggiore cifra elettorale e, a parità
di quest'ultima, per sorteggio.
2. I restanti seggi vengono assegnati, sulla base dei risultati
conseguiti nel primo turno di votazione, alle altre liste o gruppi
di liste collegate, dividendo la cifra elettorale di ciascuna lista
o gruppo di liste collegate successivamente per 1, 2, 3, 4,... sino
alla concorrenza dei seggi da assegnare, scegliendo, fra i
quozienti così ottenuti, i più alti e disponendo gli stessi in
ordine decrescente. Ciascuna lista o gruppo di liste collegate avrà
tanti seggi quanti sono i quozienti ad esse appartenenti compresi
nella graduatoria. A parità di quozienti, nelle cifre intere e
decimali, il seggio è attribuito alla lista che ha ottenuto la
maggiore cifra elettorale e, a parità di quest'ultima, per
sorteggio. L'assegnazione dei seggi all'interno dei gruppi di liste
collegate avviene secondo quanto disposto al comma 1.
3. Compiute le operazioni di cui al comma 2 sono proclamati
eletti consiglieri comunali i candidati di ciascuna lista secondo
l'ordine delle rispettive cifre individuali. Il primo seggio
spettante a ciascuna lista di minoranza è attribuito al candidato
alla carica di sindaco della lista medesima. Il secondo seggio
spettante a ciascuna lista di minoranza è attribuito al candidato
alla carica di vicesindaco della lista medesima. I restanti seggi
spettanti alle liste di minoranza sono attribuiti ai candidati alla
carica di consigliere comunale che, nell'ordine, hanno riportato la
maggiore cifra individuale nella lista medesima. In caso di parità
di cifra individuale, sono proclamati eletti i candidati che
precedono nell'ordine di lista.
Articolo 59 (Voti di preferenza nei comuni con popolazione
superiore a 15.000 abitanti)
1. L'elettore può manifestare le preferenze per candidati della
lista o del gruppo di liste collegate ai candidati alla carica di
sindaco e di vicesindaco da lui votati.
2. Ogni elettore può esprimere preferenze, limitatamente ad una
sola lista, per un numero di candidati non superiore a due.
3. Il voto di preferenza si esprime scrivendo con la matita
copiativa nelle apposite righe tracciate in corrispondenza del
contrassegno della lista votata, il cognome ed il nome o il solo
cognome dei candidati prescelti, compresi nella lista medesima. In
caso di identità di cognome tra candidati, si deve scrivere sempre
il cognome ed il nome e, ove occorra, la data di nascita del
candidato prescelto.
4. Qualora il candidato abbia due cognomi, l'elettore, nel dare
la preferenza, può scriverne uno solo. L'indicazione deve contenere
entrambi i cognomi, quando via sia possibilità di confusione fra
più candidati.
5. Sono nulle le preferenze nelle quali il candidato non sia
indicato con la chiarezza necessaria a distinguerlo da ogni altro
candidato della stessa lista.
6. Sono nulle le preferenze per candidati compresi in una lista
diversa da quella votata.
7. Se l'elettore non ha indicato alcun contrassegno di lista, ma
ha scritto una o più preferenze per candidati compresi tutti nella
medesima lista, si intende che abbia votato la lista alla quale
appartengono i prescelti ed i candidati alla carica di sindaco e di
vicesindaco ad essa collegati.
8. Se l'elettore ha segnato più di un contrassegno di lista, ma
ha scritto una o più preferenze per candidati appartenenti ad una
soltanto di tali liste, il voto è attribuito alla lista cui
appartengono i candidati indicati nonché ai candidati alla carica
di sindaco e di vicesindaco ad essa collegati.
9. Nel caso in cui l'elettore esprima un numero di preferenze
superiore a due, tutte le preferenze espresse sono nulle e rimane
valido il voto di lista.
Articolo 60 (Ammissione di una sola lista)
1. Ove sia stata ammessa e votata una sola lista si intendono
eletti i candidati alla carica di sindaco e di vicesindaco che
abbiano riportato un numero di voti validi superiore al cinquanta
per cento dei votanti, purché il numero dei votanti sia superiore
al cinquanta per cento degli elettori iscritti nelle liste
elettorali del comune; sono altresì eletti alla carica di
consigliere comunale tutti i candidati della lista.
2. Qualora il numero dei votanti non abbia raggiunto la
percentuale di cui al comma 1, l'elezione è nulla. In tal caso il
Presidente della Giunta regionale fissa con proprio decreto la data
delle nuove elezioni, che devono svolgersi entro sessanta
giorni.
Articolo 61 (Surrogazioni e supplenze)
1. Nei consigli comunali e circoscrizionali il seggio di
consigliere che durante il quinquennio rimanga vacante per
qualsiasi causa, anche se sopravvenuta, è attribuito al candidato
della stessa lista che ha riportato la maggiore cifra individuale
dopo l'ultimo eletto.
2. Quando l'elezione di un consigliere comunale è nulla, lo
stesso è sostituito da colui che ha riportato, nella stessa lista,
la maggiore cifra individuale dopo l'ultimo eletto.
3. Nel caso di sospensione di un consigliere adottata ai sensi
dell'articolo 15, comma 4 bis, della legge 55/1990, e successive
modificazioni, il consiglio, nella prima adunanza successiva alla
notifica del provvedimento di sospensione, procede alla temporanea
sostituzione affidando la supplenza per l'esercizio delle funzioni
di consigliere al candidato della stessa lista che ha riportato la
maggiore cifra individuale dopo l'ultimo eletto. La supplenza ha
termine con la cessazione della sospensione. Qualora sopravvenga la
decadenza si fa luogo alla surrogazione a norma del comma 1.
4. Il sindaco viene surrogato una sola volta ed esclusivamente
dal vicesindaco a lui collegato nel primo turno di elezioni.
Titolo V Scrutinio e proclamazione degli eletti
Articolo 62 (Spoglio dei voti)
1. Alle ore otto del giorno successivo alla votazione, il
presidente, dopo aver ricostituito l'ufficio e constatata
l'integrità dei mezzi precauzionali apposti agli accessi della sala
e dei sigilli dell'urna e del plico di cui all'articolo 51, comma
1, lett. e), dispone la ripresa immediata delle operazioni
iniziando lo spoglio dei voti.
2. Le operazioni di spoglio dei voti devono svolgersi senza
interruzione ed essere ultimate entro le ore sedici del giorno
stesso.
3. Uno degli scrutatori, designato a sorte, estrae dall'urna in
successione ogni scheda, la dispiega e la consegna al presidente,
il quale proclama ad alta voce il cognome ed il nome dei candidati
alla carica di sindaco e vicesindaco votati, il voto assegnato alla
lista votata, il cognome, ed eventualmente il nome, dei candidati
alla carica di consigliere comunale ai quali sono attribuiti voti
di preferenza; il presidente passa quindi la scheda ad altro
scrutatore che insieme con il segretario prende nota del numero dei
voti assegnati ai candidati alla carica di sindaco e vicesindaco,
del numero dei voti assegnati a ciascuna lista, del numero dei voti
di preferenza assegnati a ciascun candidato alla carica di
consigliere comunale.
4. Il segretario proclama ad alta voce i voti di lista ed i voti
di preferenza. Un terzo scrutatore pone la scheda, il cui voto è
stato spogliato, nella cassetta o scatola dalla quale furono tolte
le schede non usate. Quando una scheda non contiene alcuna
espressione di voto, sul retro della scheda è subito impresso il
timbro della sezione.
5. É vietato estrarre dall'urna una scheda se quella
precedentemente estratta non sia stata posta nella cassetta o
scatola, dopo spogliato il voto.
6. É vietato eseguire lo scrutinio dei voti di preferenza
separatamente dallo scrutinio dei voti di lista.
7. Le schede possono essere toccate soltanto dai componenti del
seggio. Terminato lo scrutinio delle schede, il totale dei voti di
preferenza conseguiti da ciascun candidato è riportato nel verbale
e nelle tabelle di scrutinio sia in cifre, sia in lettere.
8. Il numero totale delle schede scrutinate deve corrispondere
al numero degli elettori che hanno votato. Il presidente accerta
personalmente la corrispondenza numerica delle cifre segnate nelle
varie colonne del verbale col numero degli iscritti, dei votanti,
dei voti validi assegnati, delle schede nulle, delle schede bianche
e delle schede contenenti voti contestati, verificando la congruità
dei dati e dandone pubblica lettura ed espressa attestazione nei
verbali.
9. Tutte le operazioni di cui ai commi precedenti devono essere
compiute nell'ordine indicato; del compimento e del risultato di
ciascuna di esse deve farsi menzione nel verbale.
Articolo 63 (Nullità del voto - Schede bianche)
1. La validità dei voti contenuti nella scheda deve essere
ammessa ogni qualvolta se ne possa desumere la volontà effettiva
dell'elettore, salvo il disposto dei commi seguenti.
2. Sono nulli i voti contenuti in schede:
a) che non sono quelle di cui agli allegati A, B, C e D alla
presente legge o non portano la firma o il bollo richiesti
dall'articolo 48;
b) che presentano scritture o segni tali da far ritenere, in
modo inoppugnabile, che l'elettore abbia voluto far riconoscere il
proprio voto.
3. Le schede nulle, quelle dalle quali non risulti alcuna
manifestazione di voto, le contestate per qualsiasi motivo ed i
reclami scritti devono essere vidimati da almeno due componenti
l'ufficio ed allegati al verbale.
4. Tutte le altre schede devono essere chiuse in una busta
suggellata, da unirsi al verbale, firmata dal presidente e dal
segretario.
Articolo 64 (Proclamazione degli eletti nei comuni con
popolazione sino a 15.000 abitanti)
1. Compiuto lo scrutinio, il presidente ne dichiara il
risultato, lo certifica nel verbale e, se il comune ha un'unica
sezione elettorale, procede alla proclamazione degli eletti, salve
le definitive decisioni del Consiglio comunale, ai sensi
dell'articolo 71.
2. Il verbale, redatto in duplice esemplare, dev'essere firmato
in ciascun foglio e sottoscritto, seduta stante, da tutti i membri
dell'ufficio.
3. Dopo la firma del verbale, l'adunanza viene sciolta
immediatamente.
4. Un esemplare del verbale viene depositato nella segreteria
del comune ed ogni elettore ha diritto di prenderne conoscenza.
5. L'altro esemplare, immediatamente chiuso con tutti gli
allegati in un piego sigillato col bollo dell'ufficio e firmato dal
presidente e da almeno due scrutatori, viene subito rimesso al
Presidente della Giunta regionale, insieme col plico delle schede
di cui all'articolo 63, comma 4; se il comune ha più di una sezione
elettorale, l'invio è fatto al presidente dell'ufficio della prima
sezione, che provvede al successivo inoltro al Presidente della
Giunta regionale, dopo il compimento delle operazioni previste
dall'articolo 65.
Articolo 65 (Adunanza dei presidenti delle sezioni)
1. Il presidente dell'ufficio della prima sezione, quando il
comune ha più sezioni, terminate le operazioni di scrutinio di
tutte le sezioni del comune, e comunque entro le ore diciassette
del lunedì successivo alla votazione, riunisce i presidenti delle
altre sezioni o chi ne fa le veci e, insieme ad essi, riassume i
risultati degli scrutini delle varie sezioni, senza poterne
modificare il risultato, pronuncia sopra qualunque incidente
relativo alle operazioni ad essi affidate e procede alla
proclamazione degli eletti, salve le definitive decisioni del
Consiglio comunale ai sensi dell'articolo 71.
2. Il segretario della prima sezione è segretario dell'adunanza
dei presidenti e redige il relativo verbale.
3. Per la validità delle operazioni di cui ai commi 1 e 2 è
sufficiente la presenza della maggioranza di coloro che hanno
titolo per intervenirvi.
4. Tutte le operazioni relative all'adunanza dei presidenti
delle sezioni devono essere ultimate entro le ore ventiquattro del
giorno indicato al comma 1.
Articolo 66 (Turno di ballottaggio nei comuni con popolazione
sino a 15.000 abitanti)
1. Qualora il presidente del seggio, nei comuni con una sola
sezione, o il presidente della prima sezione nell'adunanza dei
presidenti delle sezioni, abbia certificato la parità di voti tra
due candidati alla carica di sindaco e del vicesindaco collegato,
rinvia la proclamazione degli eletti al secondo turno di
votazione.
2. Completate, per quanto dovuto, le operazioni previste agli
articoli 64 e 65, il presidente del seggio trasmette immediatamente
alla Commissione elettorale circondariale i nominativi dei
candidati ammessi al ballottaggio.
3. La Commissione elettorale circondariale, entro il giorno
successivo alla comunicazione di cui al comma 2, effettua il
sorteggio per l'assegnazione del numero progressivo da assegnare ai
candidati ammessi al ballottaggio e da riportare nel manifesto e
nelle schede di votazione.
Articolo 67 (Risultato dello scrutinio nei comuni con
popolazione superiore a 15.000 abitanti)
1. Compiuto lo scrutinio, il presidente ne dichiara il risultato
e lo certifica nel verbale.
2. Il verbale, redatto in duplice esemplare, deve essere firmato
in ciascun foglio, seduta stante, da tutti i membri
dell'ufficio.
3. Un esemplare del verbale viene depositato nella segreteria
del comune ed ogni elettore ha diritto di prenderne conoscenza.
4. L'altro esemplare, immediatamente chiuso con tutti gli
allegati in un piego sigillato col bollo dell'ufficio e firmato dal
presidente e almeno da due scrutatori, viene subito rimesso al
presidente dell'ufficio centrale, insieme col plico delle schede di
cui all'articolo 63, comma 4.
Articolo 68 (Ufficio centrale)
1. L'ufficio centrale è costituito dal presidente del Tribunale
o, in mancanza, da altro magistrato delegato dal presidente del
Tribunale, che lo presiede, e dai componenti l'ufficio elettorale
della prima sezione, nella quale deve avere sede.
2. Il segretario della prima sezione funge da segretario
dell'ufficio centrale.
Articolo 69 (Proclamazione degli eletti nei comuni con
popolazione superiore a 15.000 abitanti)
1. Il presidente dell'ufficio centrale, nel giorno di martedì
successivo alla votazione, riunisce l'ufficio e riassume, senza
poterli modificare, i risultati delle varie sezioni.
2. Il presidente, successivamente, determina la cifra elettorale
individuale dei candidati alla carica di sindaco e di vicesindaco
che è costituita dalla cifra di lista o, in caso di più liste
collegate, dalla somma dei voti validi riportati da ciascuna lista,
aumentata dei voti eventualmente assegnati esclusivamente ai
candidati alla carica di sindaco e di vicesindaco.
3. Il presidente dell'ufficio centrale, accertati i risultati di
cui al comma 2, proclama eletti alla carica di sindaco e di
vicesindaco i candidati che hanno raggiunto la maggioranza di cui
all'articolo 55, comma 6.
4. L'ufficio centrale procede quindi all'assegnazione dei seggi
spettanti alle liste in base al disposto dell'articolo 57, commi 2
e 3.
5. Il presidente, successivamente, proclama eletti consiglieri
comunali i candidati che hanno ottenuto la maggior cifra
individuale, come previsto dall'articolo 57, comma 4.
6. Qualora nessuno dei candidati alla carica di sindaco e di
vicesindaco abbia raggiunto la maggioranza assoluta dei voti, come
previsto dall'articolo 55, comma 6, l'ufficio centrale determina i
candidati che parteciperanno al turno elettorale di ballottaggio a
norma dell'articolo 56, rinviando le operazioni di proclamazione
degli eletti e di assegnazione dei seggi al giorno di martedì
successivo al secondo turno di votazione.
7. Il presidente dell'ufficio centrale provvede a trasmettere
immediatamente i nominativi dei candidati ammessi al ballottaggio
al Presidente della Giunta regionale, al sindaco e alla Commissione
elettorale circondariale.
8. La Commissione elettorale circondariale, entro il giorno
successivo alla comunicazione di cui al comma 7, effettua il
sorteggio per l'assegnazione del numero progressivo da assegnare ai
candidati ammessi al ballottaggio e da riportare nel manifesto e
nelle schede di votazione.
9. Il presidente dell'ufficio centrale, accertati i risultati
del secondo turno di votazione, proclama eletti alla carica di
sindaco e di vicesindaco i candidati che hanno ottenuto il maggior
numero di voti.
10. L'ufficio centrale procede quindi all'assegnazione dei seggi
spettanti alle liste in base al disposto dell'articolo 58.
11. Il presidente, successivamente, proclama eletti consiglieri
comunali i candidati che hanno ottenuto la maggior cifra
individuale, come previsto dall'articolo 58.
12. I rappresentanti di lista hanno diritto di assistere alle
operazioni dell'ufficio centrale, prendendo posto nella parte della
sala riservata all'ufficio.
13. L'ufficio centrale si pronuncia su tutti gli incidenti
relativi alle operazioni ad esso affidate.
14. Di tutte le operazioni compiute, degli incidenti occorsi,
delle decisioni adottate, delle denunce di cause di ineleggibilità
nei riguardi degli eletti deve farsi menzione nel verbale, che,
redatto in duplice esemplare, al termine di ciascun turno di
votazione, deve essere firmato in ciascun foglio dal presidente e
da tutti i membri dell'ufficio.
15. Un esemplare del verbale viene depositato nella segreteria
del comune, ed ogni elettore ha diritto di prenderne
conoscenza.
16. L'altro esemplare, immediatamente chiuso con tutti gli
allegati in un piego sigillato col bollo dell'ufficio e la firma
del presidente e di almeno due membri di esso, viene subito rimesso
al Presidente della Giunta regionale, insieme con i verbali di
tutte le sezioni e con i plichi delle schede di cui all'articolo
63, comma 4.
17. I plichi di cui al comma 16 non possono essere per alcun
motivo aperti dall'ufficio centrale.
Articolo 70 (Pubblicazione dei risultati)
1. Il sindaco, entro sette giorni dalla chiusura delle
operazioni di scrutinio, pubblica i risultati delle elezioni e li
notifica agli eletti.
Articolo 71 (Sostituzione degli ineleggibili)
1. Nella seduta immediatamente successiva alle elezioni il
consiglio comunale, prima di deliberare su qualsiasi altro oggetto,
ancorché non sia stato prodotto alcun reclamo, deve esaminare la
condizione degli eletti e dichiarare l'ineleggibilità di essi
quando ne sussistano le cause, provvedendo alle sostituzioni.
2. Ove i consigli omettano di provvedere agli adempimenti di cui
al comma 1, interviene la Commissione regionale di controllo sugli
atti degli enti locali, ai sensi dell'articolo 28 della legge
regionale 23 agosto 1993, n. 73 (Disciplina dei controlli sugli
atti degli enti locali), e successive modificazioni, fermo restando
quanto previsto dall'articolo 12.
Articolo 72 (Annullamento dell'elezione)
1. Quando in alcune sezioni sia mancata o sia stata annullata
l'elezione, se il voto degli elettori di tali sezioni non influisca
sull'elezione di alcuno degli eletti, non occorre fare o ripetere
in esse la votazione.
2. In caso diverso, il Presidente della Giunta regionale fissa,
con proprio decreto, la data delle elezioni, che devono svolgersi,
nelle sezioni interessate, entro sessanta giorni.
Titolo VI Ricorsi
Articolo 73 (Ricorsi in materia di ineleggibilità)
1. Le deliberazioni adottate in materia di eleggibilità dal
consiglio comunale possono essere impugnate da qualsiasi cittadino
elettore del comune, o da chiunque altro vi abbia interesse,
davanti al Tribunale. L'impugnativa è proposta con ricorso, che
deve essere depositato nella cancelleria entro trenta giorni dalla
data di scadenza del periodo di pubblicazione della deliberazione,
ovvero dalla data della notificazione di essa, quando sia
necessaria.
2. L'impugnativa delle deliberazioni adottate dal consiglio
comunale può essere promossa anche dal Presidente della Giunta
regionale.
3. Il presidente del Tribunale, con decreto, fissa l'udienza di
discussione della causa in via di urgenza, e provvede alla nomina
del giudice relatore. Il ricorso, unitamente al decreto di
fissazione dell'udienza, deve essere notificato, a cura di chi lo
ha proposto, entro dieci giorni dalla data della comunicazione del
provvedimento presidenziale, agli eletti di cui viene contestata
l'elezione; nei dieci giorni successivi alla data di notificazione,
deve essere poi depositata nella cancelleria, sempre a cura del
ricorrente, la copia del ricorso e del decreto con la prova
dell'avvenuta notifica giudiziaria, insieme con tutti gli atti e
documenti del processo.
4. La parte contro la quale il ricorso è diretto, se intende
contraddirvi, deve farlo mediante controricorso, da depositare in
cancelleria, coi relativi atti e documenti, entro quindici giorni
dalla data della ricevuta notificazione.
5. Tutti i termini di cui ai commi 1, 3 e 4 sono perentori, e
devono essere osservati sotto pena di decadenza.
6. All'udienza stabilita, il Tribunale, udita la relazione del
giudice all'uopo delegato, sentiti il pubblico ministero nelle sue
orali conclusioni, e le parti se presenti, nonché i difensori se
costituiti, subito dopo la discussione decide la causa in camera di
consiglio, con sentenza il cui dispositivo è letto immediatamente
all'udienza pubblica dal presidente.
7. Qualora il collegio ritenga necessario disporre mezzi
istruttori, provvede al riguardo con ordinanza, delegando per tali
adempimenti e per qualsiasi altro accertamento il giudice relatore,
e fissa la nuova udienza di trattazione sempre in via d'urgenza.
Nel giudizio si applicano, ove non diversamente disposto dalla
presente legge, le norme del codice di procedura civile; tutti i
termini del procedimento sono però ridotti alla metà.
8. La sentenza è depositata in cancelleria entro dieci giorni
dalla data della decisione e deve essere immediatamente trasmessa
in copia, a cura del cancelliere, al sindaco, perché entro
ventiquattr'ore dal ricevimento provveda alla pubblicazione per
quindici giorni del dispositivo nell'albo pretorio, a mezzo del
segretario comunale, che ne è responsabile.
Articolo 74 (Impugnazione delle sentenze)
1. Le sentenze pronunciate in primo grado dal Tribunale possono
essere impugnate con appello alla Corte d'appello territorialmente
competente, da qualsiasi cittadino elettore del comune, o da
chiunque altro vi abbia interesse, dal procuratore della
Repubblica, e dal Presidente della Giunta regionale. L'impugnazione
si propone con ricorso che deve essere depositato nella cancelleria
della Corte d'Appello, entro il termine di giorni venti; tale
termine decorre dal giorno della notificazione per coloro ai quali
la sentenza è stata notificata e dall'ultimo giorno della
pubblicazione del dispositivo della sentenza per gli altri soggetti
legittimati al ricorso. Il presidente fissa con decreto l'udienza
di discussione della causa in via d'urgenza, e provvede alla nomina
del consigliere relatore.
2. Il ricorso, unitamente al decreto di fissazione dell'udienza,
deve essere notificato, a cura dell'appellante, alle parti
interessate entro dieci giorni dalla data della comunicazione del
provvedimento presidenziale.
3. Nel giudizio di appello, per quanto non previsto dalla
presente legge, si osservano le norme di procedura ed i termini
stabiliti per il giudizio di primo grado.
Articolo 75 (Ricorso alla Corte di cassazione)
1. Le sentenze pronunciate in secondo grado dalla Corte
d'appello, possono essere impugnate con ricorso alla Corte di
cassazione, dalla parte soccombente e dal procuratore generale
presso la Corte d'appello, entro venti giorni dalla loro
notificazione. Il presidente della Corte di cassazione, con decreto
steso in calce al ricorso medesimo, fissa, in via di urgenza,
l'udienza di discussione. Per quanto non diversamente disposto
dalla presente legge, nel giudizio presso la Corte di cassazione si
applicano le norme del codice di procedura civile; tutti i termini
del procedimento sono però ridotti alla metà.
2. La sentenza è immediatamente pubblicata.
Articolo 76 (Ricorso al Tribunale amministrativo regionale)
1. Contro le operazioni per l'elezione del sindaco, del
vicesindaco e dei consiglieri comunali, successive all'emanazione
del decreto di convocazione dei comizi, qualsiasi cittadino
elettore del comune, o chiunque altro vi abbia interesse, può
proporre impugnativa davanti al Tribunale amministrativo regionale,
con ricorso che deve essere depositato nella segreteria entro il
termine di giorni trenta dalla proclamazione degli eletti. Il
presidente, con decreto in calce al ricorso medesimo, fissa
l'udienza di discussione della causa in via d'urgenza e provvede
alla nomina del relatore. Il ricorso, unitamente al decreto di
fissazione della udienza, deve essere notificato giudiziariamente a
cura di chi lo ha proposto, alla parte che può avervi interesse,
entro dieci giorni dalla data del provvedimento presidenziale.
2. Nei successivi dieci giorni dalla notificazione il ricorrente
dovrà depositare nella segreteria del Tribunale amministrativo
regionale la copia del ricorso e del decreto, con la prova
dell'avvenuta notificazione, insieme con gli atti e documenti del
giudizio.
3. La parte controinteressata deve depositare nella segreteria
le proprie controdeduzioni entro quindici giorni dalla ricevuta
notifica.
4. Tutti i termini di cui ai commi 1, 2 e 3 sono perentori e
devono essere osservati a pena di decadenza.
5. All'udienza stabilita, il Tribunale amministrativo regionale,
udita la relazione del componente all'uopo delegato, sentite le
parti se presenti, nonché i difensori se costituiti, pronuncia la
decisione, la cui parte dispositiva è letta immediatamente
all'udienza pubblica dal presidente.
6. Qualora si appalesino necessari adempimenti istruttori, il
Tribunale amministrativo regionale provvede con ordinanza, e fissa
in pari tempo la nuova udienza di discussione.
7. La decisione è depositata in segreteria entro dieci giorni
dalla pronuncia e deve essere immediatamente trasmessa in copia, a
cura del segretario del Tribunale amministrativo regionale, al
sindaco, perché provveda, entro ventiquattr'ore dal ricevimento,
alla pubblicazione per quindici giorni della parte dispositiva
nell'albo pretorio, a mezzo del segretario comunale, che ne è
responsabile.
Articolo 77 (Ricorso al Consiglio di Stato)
1. Contro le decisioni emesse in primo grado dal Tribunale
amministrativo regionale è ammesso ricorso, anche per il merito, al
Consiglio di Stato entro il termine di giorni venti, decorrenti
dalla notifica della decisione per coloro nei confronti dei quali è
necessaria la notificazione, e dall'ultimo giorno di pubblicazione
della parte dispositiva della decisione medesima nell'albo pretorio
del comune per ogni altro cittadino elettore del comune o per
chiunque altro vi abbia interesse.
2. Sul ricorso il presidente fissa in via d'urgenza l'udienza di
discussione.
3. Al giudizio si applicano le norme ordinarie di procedura
relative al procedimento dinanzi al Consiglio di Stato; tutti i
termini sono però ridotti alla metà.
Articolo 78 (Effetti delle sentenze)
1. Il Tribunale, la Corte d'appello, il Tribunale amministrativo
regionale, il Consiglio di Stato e la Corte di cassazione, quando
accolgono i ricorsi, correggono il risultato delle elezioni e
sostituiscono ai candidati illegalmente proclamati coloro che hanno
diritto di esserlo.
2. Le sentenze e le decisioni devono essere immediatamente
comunicate al sindaco, che subito ne cura la notificazione, senza
spese, agli interessati. Eguale comunicazione deve essere fatta al
Presidente della Giunta regionale.
3. L'esecuzione delle sentenze emesse dal Tribunale resta
sospesa in pendenza di ricorso alla Corte d'appello.
Articolo 79 (Decisione di annullamento dell'elezione)
1. Nel caso in cui sia stata pronunciata decisione di
annullamento delle elezioni, il Presidente della Giunta regionale
provvede all'amministrazione del comune a mezzo di un commissario
sino a quando, a seguito di impugnativa, la decisione predetta non
venga sospesa o il consiglio comunale non sia riconfermato con
decisione definitiva, oppure sino a quando il consiglio medesimo
non venga rinnovato con altra elezione.
2. Le elezioni saranno rinnovate entro sessanta giorni dalla
data in cui la decisione di annullamento è divenuta definitiva.
3. Analogamente si procede quando le elezioni non possono aver
luogo per mancanza di candidature, oppure quando le elezioni sono
risultate nulle per non essersi verificate le condizioni previste
dall'articolo 60.
Titolo VII Disposizioni penali
Articolo 80 (Norme di riferimento)
1. Per quanto attiene alle disposizioni penali si applicano gli
articoli 86, 87, 87-bis, 88, 89, 90, 91, 92, 93, 94, 95, 96, 97,
98, 99, 100, 101, 102 e 103 del D.P.R. 570/1960.
Titolo VIII Spese
Articolo 81 (Spese)
1. Sono a carico del bilancio dell'amministrazione regionale le
spese relative a:
a) stampa dei manifesti di convocazione dei comizi elettorali,
delle schede di votazione e delle cartoline-avviso da inviare agli
elettori residenti all'estero;
b) fornitura della serie di buste, stampati, pubblicazioni e
cancelleria per il funzionamento degli uffici elettorali di
sezione, dell'ufficio centrale e della Commissione elettorale
circondariale;
c) stampa delle pubblicazioni per la presentazione e ammissione
delle candidature e per la disciplina della propaganda
elettorale;
d) organizzazione tecnica della raccolta dei risultati
elettorali presso la Presidenza della Giunta regionale, ivi
compresa la spesa per oneri derivanti dall'utilizzazione, in via
straordinaria, di personale della Regione;
e) stampa della pubblicazione relativa ai risultati ufficiali
della votazione.
2. Le prestazioni di lavoro straordinario occorrenti per la
predisposizione degli adempimenti connessi allo svolgimento delle
elezioni comunali, nonché agli adempimenti contemporanei e
successivi, possono essere effettuate dal personale
dell'Amministrazione regionale, previa deliberazione della Giunta
regionale, ed entro i limiti dalla stessa stabiliti, in eccedenza a
quelli previsti dall'articolo 9 della legge regionale 24 ottobre
1989, n. 68 (Norme risultanti dalla disciplina prevista
dall'accordo per il triennio 1988/1990 relativa al personale
regionale).
Articolo 82 (Disposizioni finanziarie)
1. Le spese per l'applicazione della presente legge, valutate in
lire 500 milioni per l'anno 1995, fanno carico al capitolo 22830 da
istituirsi sul bilancio dell'esercizio medesimo con la
denominazione "Spese per le elezioni comunali".
2. Alla copertura dell'onere si provvede mediante prelievo del
corrispondente importo dal capitolo 69000 (Fondo globale per il
finanziamento di spese correnti) del bilancio di previsione per
l'anno 1995 a valere sull'apposito accantonamento previsto al punto
A 1. dell'allegato 1 al bilancio stesso. Alle relative variazioni
provvederà la Giunta regionale con propria deliberazione.
3. A decorrere dall'anno 1996 gli oneri saranno determinati con
legge di bilancio di cui all'articolo 15 della legge regionale 27
dicembre 1989, n. 90 (Norme in materia di bilancio e di contabilità
generale della Regione Autonoma Valle d'Aosta).
Titolo IX Norme sulla campagna elettorale
Articolo 83 (Norme di riferimento)
1. La propaganda elettorale per l'elezione del sindaco, del
vicesindaco e del consiglio comunale è disciplinata dalla legge 4
aprile 1956, n. 212 (Norme per la disciplina della propaganda
elettorale) e dalla legge 24 aprile 1975, n. 130 (Modifiche alla
disciplina della propaganda elettorale ed alle norme per la
presentazione delle candidature e delle liste dei candidati nonché
dei contrassegni nelle elezioni politiche, regionali, provinciali e
comunali).
Articolo 84 (Accesso alla stampa ed ai mezzi d'informazione
radiotelevisiva)
1. Dal trentesimo giorno precedente quello della votazione per
l'elezione del sindaco, del vicesindaco e del consiglio comunale,
gli editori di giornali e di periodici, i concessionari e i
titolari di autorizzazioni esercenti attività di diffusione
radiotelevisiva che intendano diffondere a mezzo stampa o
trasmettere a qualsiasi titolo propaganda elettorale per l'elezione
di cui trattasi devono riconoscere a tutti i candidati e a tutte le
liste, partecipanti alla consultazione elettorale, l'accesso agli
spazi di propaganda in condizioni di parità tra loro e nel rispetto
dei principi sanciti dalla legge 10 aprile 1991, n. 125 (Azioni
positive per la realizzazione della parità uomo-donna nel lavoro).
I modi, i tempi, gli spazi di accesso e le tariffe, sia per le
trasmissioni gratuite, sia per quelle a pagamento, sono
disciplinati dal Garante per la radiodiffusione e l'editoria e dal
Comitato regionale per i servizi radiotelevisivi secondo le
rispettive competenze.
2. Nel corso della campagna elettorale per l'elezione di cui
alla presente legge, la presenza di candidati o di rappresentanti
dei partiti e dei membri delle giunte degli enti locali interessati
dalla consultazione elettorale non è consentita nelle trasmissioni
di intrattenimento, culturali e sportive e nelle trasmissioni
informative deve essere limitata alla sola esigenza di assicurare
la completezza e l'imparzialità dell'informazione.
3. A tutti i concessionari privati per le attività di diffusione
radiotelevisiva in ambito locale o nazionale si applicano le
medesime norme stabilite per il servizio pubblico circa
l'apparizione in video dei candidati.
4. In caso di inosservanza delle norme di cui al presente
articolo, il Garante per la radiodiffusione e l'editoria applica le
sanzioni previste dall'articolo 31, commi 1, 2, 3, 4 e 5, della
legge 6 agosto 1990, n. 223 (Disciplina del sistema radiotelevisivo
pubblico e privato).
5. Le disposizioni del presente articolo non si applicano agli
organi ufficiali di informazione dei partiti e dei movimenti
politici, nonché alle stampe elettorali di liste e di candidati
impegnati nella competizione elettorale.
Articolo 85 (Propaganda elettorale)
1. Dal trentesimo giorno precedente la data fissata per le
elezioni, la propaganda elettorale per il voto a liste, a candidati
alla carica di sindaco e di vicesindaco, nonché per il voto di
preferenza per singoli candidati alla carica di consigliere
comunale a mezzo di manifesti e scritti murali, stampati murali e
giornali murali è ammessa nei limiti consentiti dalla legge
212/1956, e successive modificazioni; è invece vietata la
propaganda elettorale a mezzo di inserzioni pubblicitarie su
quotidiani o periodici, spot pubblicitari e ogni altra forma di
trasmissioni pubblicitarie radiotelevisive.
2. Non rientrano nel divieto di cui al comma 1:
a) gli annunci di dibattiti, tavole rotonde, conferenze,
discorsi o interventi comunque denominati;
b) le pubblicazioni di presentazione dei candidati alla carica
di sindaco, di vicesindaco e delle liste partecipanti alla
consultazione elettorale;
c) la presentazione e illustrazione dei loro programmi
elettorali.
3. Tutte le pubblicazioni di propaganda elettorale a mezzo di
scritti, stampa o fotostampa, radio, televisione, incisione
magnetica ed ogni altro mezzo di divulgazione, debbono indicare il
nome del committente responsabile.
4. Le spese sostenute dal comune per la rimozione della
propaganda abusiva nelle forme di scritti o affissioni murali e di
volantinaggio sono a carico, in solido, dell'esecutore materiale e
del committente responsabile.
5. Chiunque contravviene alle norme di cui al presente articolo
è punito con la multa da lire un milione a lire cinquanta
milioni.
6. É fatto divieto a tutte le pubbliche amministrazioni di
svolgere attività di propaganda di qualsiasi genere, ancorché
inerente alla loro attività istituzionale, nei trenta giorni
antecedenti l'inizio della campagna elettorale e per tutta la
durata della stessa.
7. I divieti di cui al presente articolo non si applicano agli
organi ufficiali di informazione dei partiti e dei movimenti
politici, nonché alle stampe elettorali di liste e di candidati
impegnati nella competizione elettorale.
Articolo 86 (Disposizioni programmatiche)
1. Entro sessanta giorni dalla data di entrata in vigore della
presente legge il Consiglio regionale, su iniziativa della Giunta
regionale, con apposita legge regionale, disciplina il contenimento
ed il controllo delle spese elettorali per i candidati alle
elezioni comunali e circoscrizionali, nonché per l'elezione del
sindaco e del vicesindaco.
2. Nel caso in cui si verifichino le condizioni per procedere
all'espressione del voto mediante procedimento elettronico, il
Consiglio regionale, su iniziativa della Giunta regionale,
provvederà ad apportare le necessarie modificazioni alla presente
legge.
Titolo X Norme transitorie e finali
Articolo 87 (Adeguamento degli statuti comunali)
1. Qualora nello statuto comunale non sia previsto il numero di
assessori, tale numero è stabilito:
a) dal consiglio comunale, nella prima seduta successiva alle
elezioni, nei comuni con popolazione sino a 15.000 abitanti;
b) dal sindaco, nei comuni con popolazione superiore a 15.000
abitanti.
2. Il numero di assessori di cui al comma 1 non deve comunque
superare quello stabilito dall'articolo 3.
Articolo 88 (Prima applicazione)
1. Le disposizioni di cui ai precedenti articoli si applicano,
in ciascun comune, a partire dalle prime elezioni effettuate ai
sensi della presente legge.
Articolo 89 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Allegati
(...omissis...)
Stévenin (Presidente) Abbiamo un unico punto all'ordine del
giorno, il disegno di legge n. 114.
Informo i colleghi consiglieri che questa mattina ho avuto
notizia di una richiesta di incontro da parte dei Capigruppo del
Consiglio comunale di Aosta. Alle ore 9,10 abbiamo ricevuto, il
sottoscritto con il Presidente della Giunta, i Capigruppo;
evidentemente non era possibile avvertire i Capigruppo perché non
avevo avuto notizia fino a stamani di questa richiesta di incontro;
la motivazione di questo incontro era di informare il Consiglio
regionale delle valutazioni dei Capigruppo del Consiglio comunale
in relazione al disegno di legge n. 114.
I tempi limitati non hanno permesso di approfondire questo tema;
ho chiesto pertanto ai Capigruppo del Consiglio comunale di Aosta
di farci pervenire delle note, che avrei poi fatto fotocopiare e
distribuire a tutti i colleghi del Consiglio regionale.
In questo momento gli uffici stanno facendo delle fotocopie, che
poi distribuiremo nel corso della seduta.
Ha chiesto la parola il relatore, Consigliere Bavastro.
Bavastro (Ind) Il disegno di legge n. 114 costituisce esercizio
per la potestà legislativa primaria in materia di ordinamento degli
enti locali e delle relative circoscrizioni, attribuita alla
Regione con legge costituzionale dell'anno scorso.
Tale disegno di legge ha in gran parte recepito le indicazioni
di un gruppo di studio composto da consiglieri regionali e
rappresentanti degli enti locali e dell'Ufficio elettorale,
finalizzato a dare voce alle istanze e ai suggerimenti della parte
direttamente interessata e, in primo luogo, i comuni. Credo che
questo sia un aspetto molto importante, nel senso che, tramite il
lavoro di questo gruppo, si è provveduto ad ascoltare e a cercare
di dare una risposta alle esigenze di chi, in anni di
amministrazione comunale, ha maturato delle esperienze che sono
state ritenute essenziali per la predisposizione di questo disegno
di legge, ed anche i suggerimenti venuti dal dott. Pau e dagli
altri componenti dell'Ufficio elettorale sono stati di fondamentale
importanza.
Si tiene conto della disciplina statale, contenuta nella legge
81/93, che ha introdotto l'elezione diretta del sindaco, ma si sono
fatti i necessari adattamenti alla realtà regionale, anche con
l'ambizione di correggere alcuni aspetti di quella disciplina che
si è ritenuto abbiano creato degli inconvenienti nell'esperienza
concreta che abbiamo visto in questo ultimo anno.
La principale finalità del disegno di legge è dare maggiore
forza e stabilità al governo dei comuni, sia introducendo
l'elezione diretta del sindaco e del vicesindaco, sia garantendo
una consistente maggioranza consiliare che appoggi adeguatamente
l'esecutivo.
L'elezione diretta del vicesindaco è stata introdotta per
evitare la necessità di ripetere le elezioni, qualora venisse a
mancare per qualunque ragione il sindaco.
Per quanto riguarda la composizione del consiglio e della
giunta, nonché il sistema elettorale, i comuni sono divisi in
quattro fasce in base al numero degli abitanti, così come risulta
dall'ultimo censimento. Le quattro fasce sono i comuni fino a 500
abitanti, da 500 a 3000, da 3001 a 15000 e quelli oltre 15000, in
pratica il solo Comune di Aosta. Per ogni fascia viene stabilito il
numero dei componenti del consiglio, che sono 13, 15, 17 e 31,
comprendendo in tale numero anche il sindaco e il vicesindaco, e il
numero massimo degli assessori, che concretamente verrà fissato dal
regolamento entro i limiti fissati dalla presente legge, che sono
4, 5, 6 a seconda della fascia di appartenenza del comune.
Per quanto riguarda il sistema elettorale, che è la parte
fondamentale forse del presente disegno di legge, i comuni sono
stati suddivisi in due fasce: comuni fino a 15000 abitanti e comuni
oltre i 15000 abitanti (ripeto, la sola Aosta). Per i primi viene
stabilito il sistema maggioritario a turno unico, la lista del
sindaco vincente ottiene i due terzi dei seggi consiliari, mentre
un terzo è assegnato alle liste di minoranza. Per il Comune di
Aosta viene invece stabilito il doppio turno, qualora nessuna lista
o gruppo di liste ottenga la maggioranza assoluta al primo turno.
All'eventuale ballottaggio vengono ammesse le due liste o gruppi di
liste collegate al sindaco e vicesindaco, cioè i due primi
classificati al primo turno.
Alla lista o gruppo di liste collegate al sindaco che risulterà
vincente, vengono assegnati i due terzi dei seggi consiliari, un
terzo viene assegnato alla minoranza. Si possono esprimere due
preferenze limitatamente alla lista votata, cioè in pratica si è
voluto escludere la possibilità del panachage perché - e mi
ricollego a quanto dicevo prima - si è ritenuto che abbia creato
dei problemi nei comuni del resto d'Italia dove si è votato con il
sistema della legge n. 81, che invece lo consente. Quindi si è
ritenuto di agire con questa scelta coerentemente con quelle che
sono le finalità di questa legge, come dicevo prima, cioè la
finalità di dare stabilità e forza al governo comunale.
Il disegno di legge, così come modificato dalla I Commissione,
prevede che gli assessori siano eletti dal consiglio su
designazione del sindaco alla prima adunanza per i comuni fino a
15000 abitanti, mentre per i comuni oltre i 15000 abitanti gli
assessori sono nominati dal sindaco e presentati al consiglio alla
prima adunanza. In maniera analoga si procede per la revoca.
Nessuna incompatibilità è stata posta fra la carica di assessore
e quella di consigliere, anche questo è stato un punto su cui c'è
stato molto dibattito, ma si è ritenuto che sia auspicabile che
normalmente l'assessore sia scelto fra coloro che sono stati eletti
e che quindi hanno una investitura particolare dal voto popolare.
Però non si è esclusa la possibilità, ed anche qui sarà il
regolamento dei vari comuni che disciplinerà in concreto, di
ricorrere anche agli assessori tecnici.
Altre norme significative riguardano la limitazione a due
mandati per il sindaco dei comuni oltre i 15000 abitanti ed a tre
mandati per i sindaci degli altri comuni.
Per l'elettorato attivo è richiesta la residenza in un comune
della regione, cioè non si sono posti limiti temporali, che invece
sono stati posti per quel che riguarda l'elettorato passivo:
residenza da almeno tre anni o nascita in Valle d'Aosta.
In tema di pari opportunità, tema che mi pare sia stato
sollevato da più parti, in un primo tempo si era pensato di non
porre nessuna norma al riguardo; la Commissione ha poi deciso di
porre il principio che per tutti i comuni nelle liste debbano
essere rappresentati entrambi i sessi, senza però porre particolari
limiti di percentuali.
Concludo dicendo che indubbiamente questo disegno di legge potrà
suscitare delle perplessità e delle polemiche, e nella seduta di
oggi avremo modo di constatarlo certamente; però, ripeto, la
finalità che è a monte di questo disegno di legge è quella di dare
stabilità, è quella di fare una scelta di dare maggior forza e di
dare attuazione anche al voto che gli italiani hanno espresso con
il referendum, cioè la scelta del maggioritario. É chiaro che
questo può non piacere, perché il maggioritario non favorisce certo
le piccole formazioni politiche, per cui è chiaro che qualcuno
vedrà minacciata l'identità della propria forza di appartenenza, ma
è impossibile "salvare capra e cavoli": se si fa una scelta in
senso maggioritario, le conseguenze sono queste, se si fanno queste
scelte coerentemente le conseguenze ritengo debbano essere quelle
contenute in questo disegno di legge.
Presidente Ha chiesto la parola il Consigliere Tibaldi, per
mozione d'ordine.
Tibaldi (LN) Non voglio rubare spazio al Vicepresidente Viérin,
che deve fare una relazione di minoranza; è ammesso un intervento?
Chiedo solo un chiarimento: vorrei sapere se la relazione del
Consigliere Bavastro è relazione di maggioranza oppure no.
Presidente É la relazione della Commissione, è stato nominato
come relatore...
Tibaldi (LN) ... nella lettera di convocazione è scritto:
relatore Marco Bavastro e per la minoranza Marco Viérin; vorrei
sapere se questa assenza di definizione costituisce rappresentanza
della maggioranza...
Presidente ... verrà chiarito dopo...
Tibaldi (LN) ... ma non si può chiarirlo dopo, anche a noi della
minoranza serve per avere un riferimento. Se il Consigliere
Bavastro è così gentile da chiarircelo, ci fa una grossa
cortesia.
Presidente Ha chiesto la parola il Consigliere Bavastro.
Bavastro (Ind) É molto semplice, racconto solo come sono
avvenuti i fatti. In commissione mi sono offerto di fare io da
relatore, la mia offerta è stata accolta dalla stessa; il
Vicepresidente Viérin ha detto che voleva fare anche lui una
relazione e si è autonominato lui relatore di minoranza.
Questo concetto è stato accolto, tutto lì. Non c'è relatore di
maggioranza e di minoranza.
Presidente Vorrei ricordare al Consigliere Tibaldi che i
relatori non sono mai, se non su richiesta, nominati relatori di
maggioranza o di minoranza.
Ha chiesto la parola il Vicepresidente Viérin Marco.
Viérin M. (PpVA) Dispiace questo dibattito un po' acceso, ma
forse qualcosa di reale ci potrebbe essere; ho sempre contestato il
fatto della presenza di Marco Bavastro in quel gruppo di lavoro,
che doveva preparare la legge e altri provvedimenti sugli enti
locali, proprio perché era un gruppo di lavoro nominato dalla
Giunta senza chiedere mai niente ai gruppi di minoranza.
Questo è stato un piccolo inciso che era doveroso fare, dopo il
diverbio che ho udito poc'anzi.
Passando invece nel merito dell'ordine del giorno, la legge
costituzionale n. 2 del 23 settembre 1993 ha attribuito al
Consiglio regionale della Valle d'Aosta la potestà legislativa
primaria in merito alle norme che regolano l'elezione del consiglio
comunale e dei loro organi. Non si è potuto avere il tempo
materiale per un esame e un confronto approfondito, che era
sicuramente necessario e indispensabile per una legge che sarà il
piedistallo per il futuro ordinamento degli enti locali. É chiaro
che con questa legge si inizia un cammino verso gli enti locali,
legge che come obiettivo deve avere quello della sburocratizzazione
e del trasferimento di alcune competenze non solo amministrative,
ma anche a livello sostanziale di operatività.
La prima Commissione consiliare ha avviato un serrato dibattito
nelle giornate di venerdì 16 e lunedì 19; in questi unici due
momenti di incontro sono emersi orientamenti molto difformi, che
hanno dato origine ad un testo ancora tutto da definire e approvato
lunedì 19 dicembre scorso a maggioranza dei commissari. Pertanto
nel merito del testo, consegnato all'esame e alla discussione
dell'Assemblea, si richiama l'attenzione dei colleghi sugli aspetti
fondamentali del progetto. Non voglio entrare nel merito di tutto
il disegno di legge, ma i punti nodali di questa proposta sono
alcuni, perché molti articoli toccano gli aspetti tecnici e pratici
sulle modalità burocratiche.
Articolo 2 - Composizione del consiglio comunale: la
composizione dei consigli viene determinata su quattro fasce e
nasce la figura del vicesindaco.
Articolo 5 - Elezione della giunta: nei comuni con popolazione
sotto ai 15000 abitanti è il consiglio a nominare la giunta, mentre
per i comuni con popolazione sopra ai 15000 abitanti è il
sindaco.
Articolo 11 - Durata del mandato: il sindaco, il vicesindaco e
il consiglio comunale durano in carica 5 anni e chi ha ricoperto
per due mandati consecutivi la carica di sindaco nei comuni con
popolazione superiore ai 15000 abitanti non è allo scadere del
secondo mandato immediatamente rieleggibile alla medesima carica,
mentre questo limite massimo sale per i sindaci dei comuni sotto ai
15000 abitanti a tre mandati.
Articolo 14 - Elettorato passivo: godono del diritto elettorale
passivo i cittadini iscritti nelle liste elettorali di un comune
della Valle d'Aosta, che hanno compiuto il 18° anno di età entro il
primo giorno fissato per le votazioni, e che vi risiedono al
momento della data di pubblicazione del manifesto di convocazione
dei comizi elettorali ininterrottamente da almeno tre anni. Nasce
il concetto che se uno non risiede in Valle da almeno tre anni o
che non sia nato in Valle d'Aosta, non può candidarsi in nessuna
lista.
Articolo 16 - Incompatibilità: non è prevista alcuna
incompatibilità fra componente dell'Esecutivo e consigliere
comunale.
Articolo 32 - Liste dei candidati: determina il numero minimo e
il numero massimo di candidati alla carica di consigliere comunale
per le quattro fasce previste dall'articolo 2, e prevede che nelle
stesse liste devono essere rappresentati entrambi i sessi.
Articoli 53-54 - Modalità di elezione per i comuni con
popolazione sino a 15000 abitanti: l'elezione dei consiglieri
comunali si effettua con sistema maggioritario contestualmente
all'elezione del sindaco e del vicesindaco; potranno essere
espresse solo nella lista votata un massimo di due preferente.
Articoli 55-56 - Elezione del sindaco e del vicesindaco nei
comuni con popolazione sopra ai 15000 abitanti (per quel che ci
concerne sarebbe il Comune di Aosta): è prevista su due turni, se
nessun candidato ottiene la maggioranza del 50 percento più uno dei
voti validi al primo turno, si procede al secondo turno a cui
accedono i due candidati a sindaco e vicesindaco, che hanno
ottenuto il maggior numero di voti al primo turno. Sono validamente
assegnati ai candidati sindaci e vicesindaci anche i voti espressi
solo alle liste o loro collegate.
Articoli 57-58 - Elezione del consiglio comunale con popolazione
superiore a 15000 abitanti (sempre per Aosta): i consiglieri
comunali saranno 29, assegnati per due terzi (cioè 19) alla lista o
gruppo di liste collegate con i candidati a sindaco e vicesindaco
vincenti, e per un terzo (cioè 10) alle liste o gruppi di liste
collegate sulla base dei risultati conseguiti al primo turno,
dividendoli con il metodo D'Hondt. Potranno essere espresse
preferenze solo nella lista o nel gruppo di liste collegate allo
stesso sindaco e vicesindaco per un massimo di due.
Questi sono gli articoli che, per il loro valore più elevato,
debbono avere un dibattito molto più approfondito oggi in
quest'assise, perché sono quegli articoli che determinano il cuore
della legge.
Alcune considerazioni. Si ribadisce che in ordine a talune
problematiche si sono registrate in sede di commissione posizioni e
proposte differenziate; infatti il disegno di legge n. 114 dovrebbe
proporre l'elezione diretta del sindaco, del vicesindaco e del
consiglio comunale, invece sostanzialmente l'elezione del sindaco e
del vicesindaco viene proposta in metodo anomalo: non saranno loro
a fare da traino alla lista, ma saranno le liste a trainarli (vedi
articoli 54-55-59). Quindi nella sostanza non sarà, ancora una
volta, l'elettore ma i partiti a decidere "en petit comité".
Le tantissime perplessità che sono emerse, ed ancora emergono,
fanno capire che questa normativa avrebbe dovuto essere espressione
di un ampio dibattito e consenso politico, e non certamente
elaborata fra pochi intimi; sarebbe veramente penoso se questa
legge, così importante per il futuro della nostra Regione, non
raccogliesse un largo consenso al di là degli schieramenti delle
forze politiche. Se ciò accadesse, sarebbe una sconfitta per tutta
la nostra comunità.
Presidente Ha chiesto la parola il Consigliere Perrin Giuseppe
Cesare.
Perrin G.C. (UV) J'aurais peut-être préféré prendre la parole
plus tard, de façon à pouvoir répondre à certaines objections qui
pourront être faites. Il y aura quand même la possibilité d'une
éventuelle deuxième intervention et il y aura ensuite, pour ce qui
concerne les différents aspects, qui n'ont pas vu l'unanimité dans
la commission, la possibilité d'intervenir pour expliquer la
position du groupe de travail et notre position, celle de l'UV de
façon particulière.
J'ai voulu prendre la parole pour répondre à la question qui a
été posée par M. Tibaldi, même si M. Bavastro a déjà, en partie,
répondu lui-même.
En Ière Commission, comme une fois en IIème Commission - et les
commissaires qui font partie de la Ière Commission et ceux qui
étaient dans la IIème Commission, peuvent le témoigner -, quant au
soussigné il n'y a jamais eu de problèmes de majorité et
d'opposition à l'intérieur de la commission. Sur certains projets
de loi, déjà dans le passé, des membres de l'opposition ont été
rapporteurs parce que nous travaillons tous, au-delà de notre
appartenance à une majorité ou à une opposition, pour l'intérêt de
la Communauté valdôtaine, et donc nous ne devons pas toujours nous
différencier et prendre des positions uniquement parce que nous
sommes assis d'un côté ou de l'autre des bancs de ce Conseil
régional.
Pour ce qui concerne le rapporteur, l'article 28 du Règlement de
ce Conseil ne parle pas de rapport de la majorité; il récite en
effet que chaque commission peut nommer pour chacune des questions
dont elle est saisie, un rapporteur qu'elle ait choisi parmi ses
membres. Pour les projets de loi et de Règlement le rapporteur est
obligatoire, la minorité a toujours la faculté de présenter son
propre rapport; dans le cas qu'elle ne se retienne pas suffisamment
représentée par le rapporteur qui a été nommé, elle a cette
liberté. Donc c'est dans l'esprit du Règlement, que la Commission a
nommé comme rapporteur M. Bavastro.
Il y a une deuxième raison. Il y a deux conseillers qui ont
participé aux travaux de cette commission mixte, Région et
collectivités locales, et ce sont le soussigné et M. Bavastro. Donc
nous étions les deux qui pouvaient, en connaissance de cause, tenir
le rapport, parce que nous avons participé à toutes les phases de
formation de ce projet de loi.
Je veux tranquilliser M. Tibaldi: ce n'est pas comme rapporteur
de la majorité, ce sera M. Bavastro dans le futur à déclarer sa
position quant à cela, mais en tel que membre de la Ière Commission
et en tel que membre du groupe de travail qui a rédigé ce
texte.
Cela éclairci, je veux entrer très brièvement dans le mérite de
ce projet de loi.
Plusieurs forces politiques en Vallée d'Aoste et ce Conseil même
ont, pendant très longtemps, déclaré que nous aurions dû parvenir à
obtenir la compétence législative primaire en matière
d'organisation communale et des circonscriptions y afférentes, en
complétant la lettre b) de l'article 2 de notre Statut. Cela
finalement, après une lutte serrée et après des longues années de
requête, a été obtenu par la loi constitutionnelle n° 2 du 23
septembre dernier, qui et pour la Vallée d'Aoste et pour les autres
régions à statut spécial a donné ce pouvoir législatif primaire.
Pouvoir législatif que nous devons donc exercer et que ce Conseil a
commencé depuis le printemps dernier à exercer.
En effet, une dizaine de lois sont déjà parvenues à ce Conseil
et ont été votées justement dans le secteur de compétence des
collectivités locales. Evidemment le parcours n'est peut-être pas
des plus parfaits, parce que, ayant obtenu cette compétence, nous
aurions dû nous atteler à une ample loi de réforme, portant sur
l'organisation des collectivités locales: celle que nous appelons
la loi "142 valdôtaine", qui ne concerne pas uniquement la révision
de la loi n° 142 de l'Etat, mais qui va beaucoup plus loin, qui
doit établir les différents niveaux administratifs dans la Région,
rétablir et redistribuer les compétences à l'intérieur de ces
différents niveaux, qui doit prévoir les délégations de pouvoir du
haut vers le bas et éventuellement du bas vers le haut, selon le
nombre, la signification, l'importance qui sera attribuée aux
différents niveaux d'administration.
C'est un travail de long haleine, auquel le groupe de travail a
commencé à y penser, qui à mon avis devra faire l'objet d'un
premier débat même dans ce Conseil, pour qu'il y ait une première
série d'indications, sur lesquelles pourra aisément travailler le
groupe de travail.
Mais cette révision complète de l'organisation des collectivités
locales demande un temps très long; si nous voulons parvenir à une
réforme qui soit valable pour l'avenir, qui puisse donner des bons
fruits dans l'administration de la Région et de ses
circonscriptions, nous devons y réfléchir, nous devons longuement
travailler.
C'est pour cela que, à l'intérieur du groupe de travail, sous
requête aussi des représentants des syndics, il a été choisi une
méthode différente, c'est-à-dire celle d'aborder immédiatement
certains arguments, pour lesquels il était nécessaire de parvenir à
une première réforme. C'est pour cela que ce Conseil a été appelé à
une première série des votations sur des lois qui sont allées dans
cette direction.
Parmi les problèmes urgents à toucher, il y avait évidemment
celui de la loi régionale, pour remplir la compétence que nous
avons obtenue pour les élections communales. Urgence qui est
manifestée par le fait que les élections municipales en Vallée
d'Aoste ne se tiendront pas d'ici 3 ou 4 ans, mais elles vont se
tenir entre le 15 mai et le 15 juin de l'année prochaine, ou mieux
encore, si ce projet de loi sera voté, entre le 1er mai et le 15
juin de l'année prochaine. Nous devions donc parvenir rapidement à
voter en Conseil cette loi.
Je me rends compte que, même si le travail à l'intérieur du
groupe a été assez rapide, que le temps à disposition de la Ière
Commission et des forces politiques a été par contre assez bref.
Mais nous devions obligatoirement parvenir à avoir une loi votée
par ce Conseil avant la fin de cette année, parce que si nous
tenons compte des temps ultérieurs, c'est-à-dire de l'approbation
par le Président de la Commission de Coordination, la publication
de la loi, peu de temps restera au Service électoral pour mettre en
branle toute l'activité pour parvenir aux futures élections
municipales.
Voilà pourquoi le temps a été limité et nous parvenons
aujourd'hui à discuter de ce projet de loi. Et là je remercie les
forces de l'opposition, qui ont pris conscience de ce problème et
qui ont accepté de discuter dans la journée d'aujourd'hui le projet
de loi, afin de ne pas mettre des entraves ultérieures aux futures
élections communales.
Je crois que sur ce projet de loi les opinions sont divergentes,
non seulement entre les forces de la majorité et celles de
l'opposition, non seulement à l'intérieur des forces de la
majorité, mais même certaines divergences passent à travers et à
l'intérieur de chaque force politique. Lorsqu'il s'agit de lois
telles que celles-ci, de grande envergure, cela devient naturel et
donc je ne m'étonne pas que ces divergences existent. Ce qui me
préoccupe c'est uniquement si ces divergences sont portées pour des
buts qui ne vont pas dans l'intérêt de la collectivité. Mais
lorsque chacun en prend conscience et essaye de porter de l'avant
ses idées, ses préoccupations dans le bien commun, bien viennent
aussi ces divergences qui peuvent, à travers la discussion, faire
parvenir à améliorer le texte de loi.
Je crois cependant que le projet que nous discutons est un bon
projet, soit pour ce qui concerne les organes prévus dans le texte,
soit pour ce qui concerne les méthodes pour parvenir à l'élection
de ces organes mêmes, soit pour ce qui concerne les buts que le
projet se pose: celui de la gouvernabilité et de l'intérêt général
de la collectivité valdôtaine.
Et c'est pour cela que, quant aux organes, nous n'avons pas
voulu, contrairement à ce qui est prévu par la loi n° 81 de l'Etat,
diminuer trop fortement le nombre des membres des conseils
communaux, même s'il y a une petite diminution pour les communes
les plus petites et pour les communes moyennes: de deux conseillers
pour les premières, d'un conseiller pour les deuxièmes. Pourquoi?
Parce que nous retenons que, si dans une commune il y a des
citoyens qui veulent s'occuper d'administration, ils sont les
bienvenus.
Nous avons voulu aussi par ce dessein donner un premier signal
d'une volonté, sur laquelle nous devons nous confronter, mais qui
va dans la direction de ne pas trop affaiblir le conseil communal
par rapport à l'exécutif et aux syndics mêmes, parce que nous
croyons qu'il doit y avoir une juste équation entre les compétences
du conseil et celles de l'exécutif, que nous ne devons pas
dépouiller de trop de compétences le conseil même.
Et nous sommes confortés par cela aussi par des observations
faites par le docteur Massa, qui a rédigé ces notes de discussion
pour le Conseil communal d'Aoste, qui en parlant de la loi de
l'Etat 81/93 dit qu'il s'agit "di una norma che ha prodotto
profonde modificazioni nelle competenze reali dei vari organi e nei
loro rapporti rispetto a quelli che l'esperienza passata aveva
consolidato", mais qui en même temps ajoute: "In particolare è
avvenuta una sorta di svuotamento non dichiarato del ruolo del
consiglio comunale, a seguito della subordinazione di fatto delle
competenze dell'assemblea alla figura del sindaco. Si assiste anche
a livello di importanti centri amministrativi a sedute consiliari
prive di dibattito e a fenomeni di progressivo disinteresse, e
finanche di abbandono dopo pochi mesi da parte di consiglieri
comunali, che vedono frustrate le loro possibilità di iniziativa
dallo stretto legame, dal voto favorevole sulle proposte del
sindaco e la stessa permanenza in carica del consiglio
comunale".
Ce n'est pas dans cette loi que nous devons établir cela, mais
dans la future loi de réforme de l'organisation communale, où nous
devrons faire énormément d'attention pour que le conseil communal,
dans son entier, puisse maintenir un certain nombre de compétences
et puisse contribuer à l'administration des communes
elles-mêmes.
Nous n'avons pas voulu non plus trop diminuer le nombre des
assesseurs pour qu'il y ait une distribution du travail à
l'intérieur de la Junte, et nous avons donc fixé par ce projet le
nombre maximal d'assesseurs que les différents groupes des communes
pourront avoir, en laissant cependant la liberté aux communes
d'établir le nombre réel à travers les statuts communaux. Donc, à
travers une action de renvoi à la volonté des différentes communes,
cela pourra être établi dans le futur.
Quant à la durée du mandat, qui a été confirmé à 5 ans contre ce
qui est établi par la loi n° 81 de l'Etat, qui a limité à 4 ans la
durée du mandat, nous croyons que l'expérience du passé a produit
de bons résultats et que, vu la lenteur du mécanisme administratif,
il faut donner aux majorités qui vont s'établir à l'intérieur des
communes la possibilité de rédiger un programme, de le mettre en
action et de pouvoir obtenir les premiers résultats.
Le groupe de travail n'avait pas posé de limitations pour la
présentations de listes de candidats pour toutes les communes
inférieures à 15000 habitants, parce que nous croyons que ce n'est
pas sur la limitation des possibilités de présentation de listes
qu'il faut viser, parce que la censure ne doit pas être préalable,
mais de la part de l'électeur éventuellement.
L'un de gros débats a été celui sur l'incompatibilité entre
assesseur communal et conseiller pour la Commune d'Aoste de façon
particulière. En commission, personnellement, j'ai voté contre
cette proposition pour une raison: personnellement je ne suis pas
contraire à l'idée d'incompatibilité, si cela est le fruit d'un
résultat qui ne peut que parvenir de la loi de réforme des
collectivités locales. Au moment où une nette distinction sera
faite entre les compétences du conseil, entre les compétences de
l'exécutif et personnellement je vais même au-delà de cette
incompatibilité, parce que rien empêche que les citoyens soient
appelés à voter distinctement d'un côté le conseil communal, et de
l'autre l'exécutif, qui à ce moment-là peuvent avoir même des
compositions quant à la couleur différentes. Au moment où les rôles
sont nettement distincts, il n'y a plus de grande importance au
fait que exécutif et législatif sont différenciés quant à la
composition.
L'autre grand point de discussion est celui du titre IV, qui
porte sur la méthode électorale. Dans ce texte de loi il y a un
raisonnement qui soutient les propositions qui ont été avancées,
qui est celui de rendre toutes nos communes gouvernables. Et cette
gouvernabilité s'obtient d'un côté par l'élection directe du
syndic, et de l'autre par le programme qu'une liste offre aux
citoyens, liste qui peut être soutenue par une force politique ou
par une coalition des forces politiques.
Nous avons introduits le principe de l'élection directe du
syndic. C'est un point qui est fortement débattu, mais que nous
avons fini par accepter à l'intérieur des différentes forces
politiques et à l'intérieur de la Ière Commission, même si là pour
le futur une réflexion devrait être faite. Je ne voudrais pas que
l'on suive uniquement une mode et je ne voudrais pas que le fait
d'introduire cette figure à travers une élection directe qui lui
donne beaucoup de pouvoir, puisse aller au détriment de l'organe
dans son entier, c'est-à-dire du conseil communal.
Personnellement je crains la concentration de trop de pouvoirs
dans une seule personne, peut-être parce que je suis influencé par
Emile Chanoux, qui était contraire au système majoritaire parce
qu'il disait: "on risque de porter le débat politique non plus sur
les idées mais sur les hommes".
Le futur nous dira quelle thèse a raison et les futurs conseils
seront appelés après cette première expérience à en décider
autrement si les résultats auront été négatifs.
Nous avons voulu introduire aussi la figure du vice-syndic, élu
directement par l'électeur, de façon à éviter ce qui est prévu par
la loi n° 81/93, c'est-à-dire qu'en cas de démission ou de décès du
syndic, l'on doive aller à des nouvelles élections, ce qui aurait
fait de façon que chaque année nous aurions eu des élections
municipales, au lieu de les concentrer dans une seule année.
Un gros débat a été porté en commission sur le problème de la
"pari opportunità", c'est-à-dire sur la présence des deux sexes
dans la liste, ou si nous voulons pour la présence des femmes, qui
en ce moment sont minoritaires, dans les listes des candidats à
l'intérieur des conseils communaux. Le groupe de travail n'avait
pas introduit cette norme, parce que nous croyons dans la maturité
du Peuple valdôtain et nous croyons aussi dans la culture
valdôtaine, qui a toujours tenu en grand compte les femmes en
Vallée d'Aoste. Nous sommes convaincus donc que, même sans
réglementation, là où il y a la volonté de la part des femmes de se
porter candidates pour administrer des communes, il n'y a jamais eu
de problèmes.
La commission, après un débat portant non sur l'opportunité
d'insérer un certain nombre, pour lequel les forces avaient déclaré
la volonté de corriger le texte initial, mais sur le pourcentage,
sur le texte même, la commission a fini pour introduire une norme
que nous trouvons dans le texte rédigé par la commission.
Pour ne pas être trop long, je dirais simplement que cette loi
n'est pas "brutta, vecchia e truffaldina", comme quelqu'un l'a
définie. Je crois surtout que ceux qui ont travaillé à la rédaction
de cette loi ont en pleine conscience essayé de faire une loi non
pour soi-même, mais pour la collectivité valdôtaine, pour que nos
communes puissent être encore mieux administrées que dans le passé.
Même si nous devons dire que l'ancien système, à travers lequel on
élisait - non à Aoste, où il y avait le système proportionnel, mais
dans les autres communes - les conseils communaux, avait toujours
produit, sauf quelques très rares exceptions en ces 50 ans de
démocratie, de bons résultats.
Et surtout je prie de croire que dans le soussigné, dans les
membres du groupe qui a travaillé à la rédaction de ce texte, dans
l'UV et dans d'autres forces politiques, il n'y a pas eu aucune
intention d'être "truffaldini"; ce qu'il nous intéresse c'est le
bien commun, ce n'est l'intérêt personnel ou l'intérêt d'une force
politique.
Et c'est pour cela que l'UV, même si elle ne se reconnaît pas
entièrement dans ce texte, même si elle a des perplexités sur
certains articles, même si elle n'approuve pas entièrement
certaines modifications qui ont été introduites par des amendements
à l'intérieur de la Ière Commission, acceptera pleinement le texte
qui parvient de la commission, et donc l'UV ne présentera pas
d'amendements, même là où elle n'est pas parfaitement d'accord, en
respectant la volonté institutionnelle de la Ière Commission et du
débat qui s'est instauré à l'intérieur de cette commission
même.
Cela aussi parce que ce qui nous intéresse c'est de parvenir à
une loi qui ne sera pas parfaite; nous ne croyons pas que l'on
puisse obtenir dans une loi de ce genre la perfection, mais dans
une loi qui est perfectible dans le futur, une loi que, si votée
dans le texte qui nous est soumis, pourra donner de bons résultats
pour l'administration de nos communes.
C'est dans cette perspective, et non dans l'intérêt de notre
mouvement, ou d'accord entre forces politiques, que nous allons
voter cette loi. Ce n'est qu'ensuite que l'UV, en telle que force
de majorité relative au Conseil régional, en telle que force de
majorité relative dans plusieurs communes de la Vallée, ouvrira le
débat politique, pour parvenir à Aoste et dans les autres communes
de la Vallée, à la formation de listes pour gouverner les communes
de notre région.
Il n'y a donc pas d'idées préconçues, l'UV a agi et agira en
pleine liberté, au-delà de son appartenance à une majorité, et sans
accords préalables avec aucune force politique.
Avant de conclure, je tiens à porter des remerciements, avant
tout aux composants du sous-groupe de travail et au groupe de
travail, qui ont proposé le premier texte de ce projet de loi;
ensuite aux dirigeants des différents services qui ont collaboré à
la rédaction du texte, même surtout pour ce qui concerne la partie
technique du texte, et de façon particulière MM. Pau, Garrone et
Lucat, qui ont longuement travaillé; plus particulièrement encore
le Service électoral, auquel nous devons l'élaboration de la partie
technique.
Je termine en disant que nous espérons que le débat qui va
s'instaurer dans la journée d'aujourd'hui, soit un débat calme,
sérieux, qui ne vise pas à l'intérêt d'une force politique, de la
force politique à laquelle les intervenants appartiennent, mais qui
regarde l'intérêt collectif de la Communauté valdôtaine.
Presidente Ha chiesto la parola il Consigliere Tibaldi.
Tibaldi (LN) Chiedo ancora qualche minuto per aprire e chiudere
una parentesi, relativa alla premessa che ho anticipato prima.
Mi dispiace discostarmi dal Consigliere Perrin, ma non ritengo
assolutamente plausibile il suo discorso, a tutela e della
posizione di Bavastro e di un appello al Regolamento, che a mio
avviso fa solo da paravento in questo momento, e non giustifica una
scelta e una presentazione della legge che è stata fatta oggi in
quest'aula.
Basta dare un'occhiata al prospetto degli emendamenti che sono
stati presentati in sede di I Commissione, per vedere gli esiti dei
pareri; basta dare un'occhiata alla composizione del gruppo tecnico
e del sottogruppo che ha lavorato in seno alla Commissione enti
locali in Regione, per vedere quanto è stata tutelata la minoranza
in questa procedura di formazione della legge elettorale.
Non è lo schieramento che ci preoccupa, il fatto che il
Consigliere Bavastro rappresenti o meno maggioranza o minoranza; il
problema è il silenzio, come diceva giustamente qualcuno in un
intervento di una precedente seduta. É il silenzio, attraverso il
quale si scippano posizioni istituzionali che sono state
riconosciute alla minoranza, proprio a tutela di quel dibattito
dialettico, di quel dialogo fra forze che è necessario in
un'assemblea democratica.
Chiudo con quest'osservazione, più di rammarico; spero che
quanto prima a livello di vertici istituzionali di quest'assemblea,
quindi mi riferisco all'Ufficio di Presidenza e al Presidente del
Consiglio, venga quanto prima reintegrata questa posizione di
equilibrio che è stata violata.
Visto che ora ci addentreremo in un articolato e compiuto esame
di questo disegno di legge, visto che saranno necessari, per
affrontarlo con quella pacatezza che invocava lo stesso Capogruppo
dell'UV, dei momenti di pausa, chiedo un primo momento di
sospensione della seduta, per permettere alle forze di minoranza di
raccogliere alcune osservazioni affinché possa essere permesso un
rapporto dialettico fra le parti politiche e affinché possa essere
raggiunto il miglior risultato possibile nella formulazione e
nell'approvazione di questo disegno di legge.
Non si tratta di un atto di ostruzionismo, ma con estrema
pacatezza chiedo al Vicepresidente del Consiglio di disporre di
alcuni minuti, per raccogliere alcune idee con i consiglieri di
minoranza.
Si dà atto che dalle ore 10,33 alle ore 11,02 presiede il
Vicepresidente Aloisi.
Presidente Nulla in contrario alla richiesta di sospensione.
Vorrei solo ricordare che il Consigliere Bavastro è stato nominato
relatore dalla commissione e credo non abbia assolutamente bisogno
della tutela di alcuno o di alcunché. Per quanto riguarda la sua
posizione politica, credo che la chiarirà nel corso dei mesi a
venire.
Si dà atto inoltre che la seduta è sospesa dalle ore 10,43 alle
ore 11,02.
Presidente Ha chiesto la parola il Consigliere Lanièce.
Lanièce (GA) Il disegno di legge n. 114 relativo all'elezione
diretta del sindaco, del vicesindaco e del consiglio comunale, che
oggi siamo qui a discutere, ha una grande valenza, sia dal punto di
vista politico che istituzionale. Ciò avrebbe dovuto comportare un
lungo e approfondito dibattito fra tutte le forze politiche, ma
purtroppo così non è stato.
Se da una parte questo disegno di legge è stato oggetto di
discussione nella Commissione paritetica Regione e comuni, bisogna
comunque sottolineare che in tale commissione paritetica non vi
erano rappresentate tutte le forze politiche, e che inoltre lo
stesso disegno di legge è approdato solo una settimana fa nella I
Commissione consiliare. Quindi ritengo che non sia affatto
strumentale e falso sottolineare la mancata attuazione di un vero e
approfondito dibattito sul contenuto di tale disegno di legge. Si è
voluto ancora una volta dividere le forze politiche fra quelle di
serie A e quelle di serie B, non so se per accordi elettorali, già
sanciti nelle segrete stanze, o se per importanza politica delle
varie forze: sta di fatto che è stato partorito un disegno di
legge, frutto del lavoro di pochi intimi, forse anche i migliori,
ma senza la più ampia e necessaria partecipazione - visto
l'importante argomento - di tutte le forze politiche.
Non è stato di sicuro sufficiente consegnare in questo ultimo
mese la bozza del disegno di legge alle varie compagini politiche,
se poi non si è cercato di invitare le stesse a degli incontri nei
quali discutere, analizzare e vagliare a fondo il contenuto di
questa bozza di legge elettorale. Ciò rappresenta uno dei motivi
che hanno suscitato in me delle perplessità in merito a questo
disegno di legge, perplessità rese ancora più evidenti dal fatto
che, se il dibattito in sede di commissione consiliare è durato due
giorni, oggi siamo qui a discutere e ad approvare tale legge in
questa odierna seduta del Consiglio regionale, sapendo che nel caso
in cui tale disegno di legge non venga approvato ma rinviato al
prossimo Consiglio si rischia, nel caso di bocciatura da parte
della Commissione di Coordinamento, di vedere venir meno la
possibilità di esercitare la potestà legislativa primaria in
materia di elezione dei sindaci e dei consigli comunali. Mai come
adesso si addice il detto che "la fretta è cattiva consigliera", o,
prendendo in prestito la battuta dell'esimio Consigliere Bich, "la
gatta frettolosa fa i gattini ciechi".
Se poi si passa da un discorso generale ad una visione più
particolareggiata, e cioè ad un'analisi delle varie articolazioni
in cui tale disegno di legge è suddiviso, mi preme sottolineare
altri aspetti che, come dicevo precedentemente, hanno innescato in
me delle perplessità e degli interrogativi sullo spirito e sul
contenuto di questa bozza di legge.
La carica del vicesindaco, non prevista nel dettato legislativo
nazionale, mi porta a fare alcune considerazioni. Si parla
all'articolo 4 di questa bozza di legge di elezione a suffragio
universale e diretto fra l'altro del vicesindaco; ma, in effetti,
questa figura viene votata in quanto collegata alla figura del
sindaco, nei confronti del quale si può parlare effettivamente di
elezione o scelta diretta da parte del cittadino.
In altri termini, usando una terminologia più appropriata per i
veicoli, il sindaco rappresenta la motrice, mentre il vicesindaco
non è nient'altro che il rimorchio collegato, che senza la motrice
non si muove. In merito alla carica di vicesindaco non vi è una
vera e propria scelta del cittadino, ma anzi viene malignamente da
pensare che la figura del vicesindaco non sia altro che il frutto,
magari anche un po' appassito, delle solite contrattazioni
politiche - tenuto anche conto che la carica di sindaco nella
nostra piccola realtà è vista come un trampolino di lancio per
l'ingresso in Consiglio regionale -, il tutto ovviamente a scapito
delle libere scelte del singolo cittadino, come se la volontà di
quest'ultimo non fosse da favorire e da esaudire.
All'articolo 5 vi è poi il problema della nomina o dell'elezione
della giunta comunale. Nella prima stesura del testo si parlava di
elezione della giunta da parte del consiglio, su proposta del
sindaco; nella commissione consiliare invece sono stati presentati
degli emendamenti, aventi come obiettivo quello di far sì che la
nomina della giunta sia di esclusiva competenza del sindaco.
Emendamenti che, secondo me, sono più rispondenti a quel ruolo di
primo attore che dovrebbe avere il sindaco, eletto direttamente dai
cittadini, il quale quindi, proprio in conseguenza di tale metodo
elettorale adottato, deve avere la possibilità di scegliersi la
propria squadra, cioè i propri assessori con i quali amministrare
il comune, rispondendo personalmente e consapevolmente ai propri
cittadini.
Sempre nello stesso articolo 5 occorrerebbe introdurre
l'incompatibilità fra la carica di assessore e quella di
consigliere relativamente ai comuni con più di 15000 abitanti, in
modo da scindere il momento legislativo da quello amministrativo ed
esecutivo.
Gli articoli più importanti e significativi, dal cui contenuto
dipenderà il voto che darò a questo disegno di legge, sono
senz'altro quelli che si riferiscono alle modalità di elezione, in
modo particolare gli articoli 54, 55 e 59. Il contenuto di questi
articoli evidenzia, a mio avviso, una grave incongruenza con il
sistema maggioritario che si è voluto adottare con questo disegno
di legge, anche tenendo conto che a favore di tale sistema si è
pronunciata favorevolmente la quasi totalità degli italiani.
Ora, il non prevedere lo scollegamento tra il voto di lista e il
voto dato al sindaco vuol dire tradire di fatto il cittadino, al
quale viene data la sensazione di poter eleggere direttamente il
primo cittadino; sensazione che purtroppo non si concretizza in
realtà, in quanto il fatto di permettere - così come è attualmente
formulato il testo degli articoli in questione - che il voto dato
solamente alla lista comporti automaticamente un voto favorevole ai
candidati alla carica di sindaco e di vicesindaco, collegati con la
lista stessa, fa sì che al di là delle dichiarazioni di buoni
intenti e principi, alla faccia dell'autonomia e della libertà di
scelta tanto proclamata del singolo cittadino, siano ancora una
volta le segreterie dei partiti, e non gli elettori, a scegliere il
candidato alla carica di sindaco. Un candidato, quindi, ostaggio
delle varie forze politiche e della vecchia logica partitica, un
candidato insomma che vada bene, per così dire, per tutte le
stagioni.
Penso che questo sia il passaggio più importante ed anche il più
difficile di tutto il testo del disegno di legge. Non tener conto
di quanto poc'anzi affermato vuol dire non sapere, o meglio, non
volere cogliere il vero spirito del sistema maggioritario,
applicato all'elezione diretta del sindaco.
Non richiedere all'elettore di fare due scelte: una relativa al
sindaco e l'altra relativa alla lista, vuol dire impedire allo
stesso l'esercizio del diritto di voto, secondo i principi dettati
dal sistema maggioritario, principi che prevedono l'elezione a
suffragio universale diretto da parte dei cittadini dei sindaci e
dei consigli comunali, di modo che il fulcro della politica
comunale non siano i soliti partiti, ma gli uomini direttamente
designati e scelti liberamente e direttamente dagli elettori.
É giusto che noi Valdostani sosteniamo il nostro particolarismo
in quanto Regione autonoma a Statuto speciale; bisogna però stare
attenti ad evitare di essere più realisti del re, e cioè a volersi
a tutti i costi differenziare dalla legge nazionale, senza però
renderci conto che tali diversità non vanno nella direzione di un
rinnovamento, ma rappresentano un peggioramento nell'ambito di
quella necessità sempre più evidente di cambiare le regole in
politica, attraverso un effettivo decentramento delle scelte
politiche, le quali devono essere prese dalla cosiddetta base, cioè
dai cittadini, e non più dall'alto, cioè dagli apparati dei
partiti.
Lo scollegamento fra il voto di lista e il voto dato ai
candidati alla carica di sindaco e di vicesindaco rappresenta il
punto focale del decentramento politico, reso più che mai
necessario dallo stato confusionale in cui versano i partiti
politici e dal sistema elettorale di tipo maggioritario e quindi
soprattutto dall'esigenza di permettere ai singoli cittadini di
scegliere liberamente e direttamente i propri amministratori.
Vorrei concludere il mio intervento rivolgendomi al Presidente
della Giunta, di cui ammiro e stimo l'intelligenza, la capacità e
la volontà di lavorare, anche se qualche volta accompagnata da
troppo autoritarismo; mi rivolgo al Presidente Viérin in quanto
capo dell'Esecutivo e rappresentante principale del partito di
maggioranza relativa della Valle d'Aosta, invitandolo nell'arco di
questa giornata a ricercare la massima convergenza fra tutte le
forze politiche, senza distinzioni fra maggioranza e minoranza, su
questo importante disegno di legge.
Non possiamo e non dobbiamo oggi perdere l'ennesima occasione di
dimostrare di voler cambiare i metodi di far politica,
privilegiando le scelte degli elettori a discapito forse della
decisione già presa da pochi intimi, nelle segrete stanze di alcuni
partiti. Bisogna cercare un dialogo con tutte le forze politiche,
in modo che da questa aula possa uscire la migliore legge possibile
per il singolo cittadino e non per il singolo partito o
aggregazione politica. Bisogna evitare di andare allo scontro muro
contro muro, perché è controproducente sia per le forze della
maggioranza, per gli eventuali risvolti politici delle varie
possibili differenziazioni, sia per noi, forze di minoranza, che
dovremmo constatare per l'ennesima volta di non venire coinvolti né
ascoltati con pari dignità su temi di così alta valenza e
importanza. É necessario che questa legge oggi venga approvata non
grazie solo alla forza dei numeri, ma grazie ad argomentazioni
valide, che devono ottenere la massima convergenza politica.
Se così non sarà, egregio Presidente, il muro contro muro non
creerà vincitori e vinti, ma solo perdenti da entrambe le parti, e
di questo risponderemo tutti agli elettori valdostani.
Presidente Ha chiesto la parola il Consigliere Dujany.
Dujany (PVA) Signor Presidente, signori consiglieri, quando
recentemente l'articolo 2, lett. b), dello Statuto speciale della
Valle d'Aosta trovava finalmente suo pieno riconoscimento e
permetteva quindi alla Valle d'Aosta di poter legittimamente
disporre dell'autonomia di legiferare in materia di ordinamento
degli enti locali e delle relative circoscrizioni, si riteneva che
il nostro compito, quello di andare a legiferare in una logica di
originalità rispetto alla normativa statale, potesse in qualche
modo essere colmato.
Arriva invece al nostro esame, e non può essere causa di tutto
questo il tempo, un testo che in gran parte, soprattutto per le
realtà dei comuni sotto i 15000 abitanti, mi pare deludente e non
qualificante per la Valle d'Aosta. Come premessa mi fa dire che
esiste ancora un profondo divario fra il cosiddetto "autonomismo
rivendicativo", giusto e legittimo, nei confronti dello Stato, e la
difficoltà dall'altra parte di esprimere una capacità di legiferare
in modo originale e diverso dallo Stato, nel momento in cui questi
poteri ci vengono più che legittimamente riconosciuti.
Non si tratta di apportare adattamenti alla normativa statale;
no, qui la Regione Valle d'Aosta aveva ampia e totale possibilità
di legiferare in piena autonomia e in piena originalità. Vedo
queste espressioni, le ho sentite dalla relazione del relatore e le
ho lette anche nella relazione stessa, in cui si dice che questo
testo troverebbe già origine nella legge n. 81/93 dello Stato per
l'elezione diretta del sindaco. Ebbene questo testo, che oggi come
consiglieri stiamo esaminando, non doveva essere condizionato da
nessuna normativa di tipo statale e neanche da principi ispiratori
della normativa stessa. Ed è proprio questo che vorrei mettere in
risalto: che la presente normativa muove appunto nel solco della
normativa nazionale e questa proposta in qualche modo va ad
inseguire modelli esterni, provenienti dal dibattito italiano,
quella moda del "nuovo" che sta prendendo anche la nostra comunità,
mettendo anche in difficoltà la nostra capacità di elaborazione
autonoma ed evitando di confrontarci con la realtà concreta.
La vecchia normativa garantiva un ventaglio di scelta, e qui mi
riferisco sempre alla realtà valdostana, al di fuori di Aosta,
molto più ampio nella composizione consiliare, di quanto non lo
preveda l'attuale progetto di legge, che intende irrigidire e di
limitare il diritto di scelta del cittadino. E quando una normativa
va a limitare la possibilità di scelta e di libertà del cittadino,
questo aspetto mi preoccupa e ci trova, come gruppo, dissenzienti.
Poiché, se è vero che la normativa statale - siccome chi mi ha
preceduto è partito di là - era diretta a garantire un bisogno di
governabilità in alcune grandi città italiane, e se è pur vero che
questo bisogno di governabilità lo sentiamo pure noi nel nostro
contesto, nella realtà di Aosta - e sotto questo profilo
condividiamo l'impostazione generale del presente progetto di legge
che riguarda il Comune di Aosta e riteniamo che lo si possa rendere
migliorativo ma che si possa incidere attraverso degli emendamenti
sul testo stesso -, ben diversa è la situazione dei piccoli
comuni.
Quali ragioni sussistono perché la vecchia normativa debba
essere modificata nelle piccole realtà comunali, che cosa non ha
funzionato nel recente passato in Valle d'Aosta, perché si debba
andare, oggi, verso una revisione totale del sistema, anziché
andare verso semplicemente un miglioramento della normativa
preesistente? Forse che la normativa previgente non ha garantito
stabilità e governabilità nei piccoli comuni? Forse che la
posizione del sindaco in questi contesti non era già
sufficientemente forte nel passato? E perché mai andava compresso
il diritto di scelta del cittadino, con quali finalità?
La nostra valutazione parte da tre indici di valori di
fondo:
1°) la libertà di scelta massima della nostra comunità sui suoi
rappresentanti, quindi libertà piena sia nella scelta dei
consiglieri sia nella scelta del sindaco, mentre questa proposta
tende ad immobilizzare ed a limitare la possibilità di scelta del
consiglio, attraverso lo strumento delle preferenze e attraverso
uno strumento che tenderà a non permettere, soprattutto nelle
piccole realtà dei comuni sotto i 5000 abitanti, neppure un
dibattito democratico;
2°) superamento degli interessi della partitocrazia e dei gruppi
organizzati, per mettere soprattutto in comunità così piccole come
la nostra in condizioni il cittadino di scegliere i propri
rappresentanti;
3°) l'esigenza di controllo, perché in democrazia è
indispensabile dare poteri al sindaco ma, nello stesso tempo, porre
in essere una serie di controlli che tendano a garantire il
dibattito democratico, che giustamente richiamava anche il
Consigliere Perrin, evitando quelle degenerazioni in cui una
persona sola che decida, per valida che possa essere, può incorrere
di fronte al potere.
Quindi un giudizio negativo sulla concentrazione di troppi
poteri in una sola persona, che abbiano come unico contrappeso
quello del controllo popolare dopo cinque anni di amministrazione;
mi pare un controllo veramente troppo limitato questo, soprattutto
nelle piccole realtà, non dettato da nessuna esigenza di
governabilità concreta.
Qualcuno in commissione rilevava che anche nelle piccole realtà
si erano presentati problemi di governabilità, e qualcuno aveva
fatto l'esempio del Comune di Gignod. Ma quell'esempio, in
particolare, comprova veramente come il vecchio sistema avesse nel
suo interno la capacità di controllare, perché il problema è da una
parte garantire al cittadino il diritto di scelta del sindaco, ma
dall'altra parte avere dei poteri di controllo nell'arco del
quinquennio, in modo tale che questo potere non sia
incontrollabile. E quindi in una realtà come quella di Gignod, di
fronte ad un atteggiamento di sindaco eletto con il vecchio
sistema, che non rispondeva più alle esigenze del Consiglio e della
popolazione, il sistema stesso permetteva un autocontrollo al suo
interno, permettendo così di cambiare sindaco. Con l'attuale
sistema, il cittadino, se dovesse passare questa legge, per cinque
anni si terrà questo sindaco, il quale potrà fare il bello e il
cattivo tempo, senza avere delle possibilità di controllo.
La vecchia normativa poi garantiva, tramite il metodo del
panachage, il diritto del cittadino di scegliere nel concreto - al
di là di una visione partitica - le migliori energie che erano
presenti nell'ambito della comunità, senza gabbie partitiche, senza
restrizioni. Tutto questo con la presente normativa si tende ad
eliminare.
Quindi da una parte viene meno la libertà di scelta dei
consiglieri e, con la previsione di un numero di candidati così
alto e con l'obbligo nelle piccole realtà di individuare anche il
sindaco e il vicesindaco, nel concreto si arriverà in moltissime
realtà piccole a non avere neppure un confronto di tipo
amministrativo; si arriverà con un'unica lista, che magari per
oltre una ventina di comuni si vedrà interamente rappresentata
nell'ambito del consiglio comunale, facendo venir meno - oltre che
già il sistema tende a non favorire un controllo del sindaco -
anche quel dibattito consiliare necessario per la democrazia.
Si è previsto cioè un numero minimo così alto di consiglieri,
senza prevedere (come giustamente indicava la vecchia normativa) un
numero massimo di eleggibili, che garantisse comunque la presenza
della minoranza in consiglio, proprio perché si è già convinti in
qualche modo che in questa realtà non sarà possibile presentare una
seconda lista, e per non correre il rischio di avere un certo
numero di consigli alti, senza la presenza completa dei consiglieri
di tutto il quadro consiliare, si è trovato un escamotage come
questo, previsto dalla normativa in oggetto, per avere comunque la
globalità dei consiglieri presenti eletti, che però rischieranno di
essere di una sola parte, attraverso la costrizione di
un'indicazione enorme di candidati... parlo soprattutto delle
piccole realtà sotto 500 abitanti, addirittura con 9 persone, e con
l'obbligo di indicare la figura del sindaco e del vicesindaco.
Dall'altra parte, come già dicevo prima, è necessario che la
figura del sindaco trovi il consenso popolare, e la vecchia
normativa, pur non prevedendo espressamente un'elezione distinta
fra consiglieri e sindaco, già permetteva a tutti i cittadini di
conoscere chi sarebbe stato il sindaco nel caso in cui avesse vinto
una lista anziché l'altra.
Bastava muoversi in questa ottica, cioè eventualmente rendere
obbligatoria l'indicazione del capolista, per andare verso una
maggiore attenzione e riguardo sulla figura del sindaco; ma passare
da questo metodo vecchio addirittura al metodo che toglie al
consiglio ogni possibilità di incidere sulla politica comunale, mi
pare sia estremamente dannoso. Già oggi vediamo che in alcuni
comuni i consiglieri, proprio con l'attuazione della legge n. 142,
si trovano già in qualche modo spossessati di molte competenze e
una grossa loro possibilità di condizionamento appare relativa. Si
vuole andare al di là di quello ed eliminare anche questa
possibilità di controllo del sindaco, durante il suo operato nel
quinquennio.
Un altro aspetto che rileviamo negativo è quello
dell'abbinamento sindaco-vicesindaco. Lo rileviamo negativo per la
realtà di Aosta in quanto favorisce le cordate politico-partitiche
e gli interessi di gruppo, cosa che noi come gruppo riteniamo di
dover combattere - gli interessi della partitocrazia emergono anche
qui, in questa normativa, in modo chiaro ed evidente -, e quindi,
nella logica di lasciare al popolo il diritto di scelta, proponiamo
come emendamento la possibilità che la votazione del vicesindaco
avvenga in modo sdoppiato rispetto a quella del sindaco, e risulti
eletto vicesindaco colui che riporti il maggior numero di
preferenze dal voto popolare, predeterminando in questo modo la
figura indipendentemente dagli accordi di partito che con questa
normativa avranno la meglio.
Per quel che riguarda le preferenze, riteniamo che siano troppe
due preferenze per Aosta e siano invece troppo poche le preferenze
nei comuni, proprio perché riteniamo che lo strumento del panachage
e il diritto di scelta del cittadino costituiscano la massima
garanzia per la democrazia e per il confronto democratico.
Presidente Ha chiesto la parola il Consigliere Collé.
Collé (PpVA) A conferma di quanto detto in occasione della
discussione sul bilancio previsionale, è pur vero che il compito di
un'opposizione che lavori nella separazione dei ruoli per il fine
comune è anzitutto di chiedersi cosa avrebbe fatto, se si fosse
trovata a proporre ciò che è argomento di esame in quel
momento.
Ciò non toglie che l'opposizione abbia diritto-dovere di
interrogarsi sulle strategie politiche che stanno dietro ad un
provvedimento, particolarmente nel caso di una legge, oltre che di
individuare quei punti di differenza sostanziale con le proprie
posizioni e sottoporli all'esame del Consiglio.
Abbiamo avuto la sensazione, dai lavori in commissione, che la
convergenza UV-PDS sia stata determinante ai fini di produrre un
disegno di legge di taglio particolare.
Può darsi si tratti di una sensazione non del tutto
corrispondente al vero, come ha sottolineato questa mattina il
Capogruppo dell'UV, Perrin. Saranno i fatti che si verificheranno
oggi in quest'aula a provarlo o meno, ed i fatti sono
incontrovertibili.
Ma vi è di più. Permane in noi il dubbio che la fretta,
l'insufficienza dei confronti, lo stesso malessere che in
commissione pervadeva membri della maggioranza, siano solo in parte
dovuti alla ristrettezza dei tempi tecnici, ma ad una volontà di
fare ancora una volta prevalere le intese fra vertici, a danno di
un confronto aperto.
Il prodotto che è scaturito da questo insieme di fattori fa sì
che ancora una volta la Valle d'Aosta vada contro tendenza
nazionale. Mentre infatti la legge nazionale, certamente
perfettibile, coglie le indicazioni referendarie e dà spazio alle
palesi indicazioni del corpo elettorale, il progetto legislativo
che viene qui presentato si muove in direzione opposta, ovviamente
non in tutto l'articolato, ma nei passaggi essenziali, talvolta
svuotando di significato le riforme sulla formazione dei governi
locali.
Sia chiaro - per evitare equivoci - che quando parliamo del
frutto di intese fra vertici di partito, non siamo contro i
partiti, che restano l'insostituibile veicolo di democrazia; siamo
contro la vecchia logica per cui l'interesse di un'oligarchia di
responsabili politici prevaleva sulle esigenze e sulla volontà
della comunità. Anche sotto questo profilo il dibattito in
commissione, che sarebbe bene si riproducesse in quest'aula, è
stato rivelatore delle possibilità - per usare l'espressione
coniata da un collega nel Consiglio scorso - di "cantare fuori dal
coro", ovvero della libertà per i consiglieri di uscire dalle
cosiddette discipline di partito, che in realtà sono
tutt'altro.
Ci auguriamo che l'esito della discussione che avverrà in
Consiglio, porti ad una revisione della legge, restituendo ad essa
la funzione di interprete della volontà popolare, apertamente elusa
da norme che la ignorano. Non riteniamo che, pur considerando le
caratteristiche della nostra regione, questo disegno di legge
rispetti lo spirito innovativo della normativa nazionale, ed era,
oltre che possibile, doveroso (vedi la legge regionale della
Sicilia), ma persegua l'obiettivo di favorire schieramenti e
coalizioni, ovvero sia una legge di parte.
Lo si comprenderà meglio analizzando i punti in contestazione e
le singole indicazioni contenute negli articoli incriminati, nelle
cui pieghe si cela un ritorno all'antico.
Concludendo, informo la Presidenza che il nostro gruppo
presenterà degli emendamenti.
Presidente Ha chiesto la parola il Consigliere Chiarello.
Chiarello (RC) Questa pausa forse sta a confermare quello che
hanno detto i consiglieri di minoranza che si sono succeduti prima
di me: che ci sono degli accordi elettorali, degli accordi che si
vedono in questi momenti. Cioè ha parlato una forza politica forse
di maggioranza, anche perché quello che è stilato è frutto di un
accordo; spero che non sia così, lo vedremo nel prosieguo dei
lavori.
Però quello che dimostrano le proteste che abbiamo avuto nel
poco tempo che c'è stato per discutere questa legge, una legge che
a mio avviso meritava una attenzione diversa, e il tanto biasimato
Stato nazionale quando discute di leggi di questo tipo,
probabilmente ne parla anche troppo... però, nelle commissioni in
cui le leggi sono in discussione, sono presenti rappresentanti di
tutte le forze politiche; non mi sembra che in questa commissione
paritetica fossero rappresentate tutte le forze politiche.
Comunque stamani ci sono stati consegnati una cinquantina di
emendamenti provenienti da organizzazioni diverse, da consiglieri
comunali, e questo sta a confermare quello che avevo detto e aveva
detto qualcuno in commissione: che richiedevamo - pur cercando di
stare dentro i tempi per far sì che le elezioni amministrative
avessero luogo nei tempi stabiliti - che la maggioranza presentasse
la legge 15-20 giorni prima oppure di avere 15-20 giorni di più per
discutere su questa legge.
Volevo solo dire che questo alto numero di proteste dimostrano
che questa legge è frutto di un accordo, penso di maggioranza, ma
neanche tutta la maggioranza da quello che ho sentito adesso; la
mia impressione è che sia un accordo di ferro fra PDS e Union al di
sopra degli interessi della popolazione. Vi dico anche il perché, e
presenterò poi degli emendamenti. É vero che la gente italiana ha
votato per l'uninominale, noi eravamo per la proporzionale e
continuiamo ad esserlo; però se deve essere uninominale deve essere
uninominale, non dobbiamo prendere in giro i cittadini italiani e
in questo caso i cittadini valdostani.
Cominciamo con il punto 2 che dice: sindaco e vicesindaco;
questo escamotage c'è solo in Valle d'Aosta, si vogliono forse
mantenere certi accordi politici? Il sindaco farà da traino al
vicesindaco o sarà il vicesindaco che farà da traino al sindaco? Mi
chiedo a cosa serve. Ho già una risposta, vorrei sentire anche
quello che pensano gli altri. In Valle d'Aosta tanti sindaci sono
lanciati a fare poi i consiglieri regionali, su questo non sono
contro, però i cittadini di quei paesi che hanno votato una persona
perché ritengono che sia una persona valida, devono sapere che
devono andare ad elezioni di nuovo, perché poi quella persona si
presenta per il Consiglio regionale. Oppure bisogna accontentare
due gruppi ed allora si ha il sindaco e il vicesindaco.
Qui si è voluto fare, da una parte, una legge maggioritaria con
il sindaco e travisarla; dall'altra parte, in campo nazionale, si è
portato a quattro anni la validità di queste elezioni, proprio
perché con la figura del sindaco, che ha più poteri, non si era
ritenuto opportuno di dargli anche più tempo, perché se un sindaco
è bravo, avendo più tempo, può fare le cose ben fatte, ma se un
sindaco non si dimostra all'altezza, dandogli più tempo può anche
fare dei danni. Se è bravo si può rieleggere, però se non è bravo è
meglio che abbia meno tempo per poter fare dei danni.
Una grossa dimenticanza, o una svista, è stata la mancanza di
una certa rappresentanza femminile in queste liste.
Si vuole il maggioritario, c'è stato anche un referendum per la
preferenza unica; qui rivediamo preferenza al sindaco, vicesindaco,
e due preferenze di nuovo, cioè per la preferenza unica gli
italiani hanno votato e noi siamo perché venga mantenuta.
Queste sono cose che stanno ad indicare che è stata una legge
fatta in fretta, e secondo noi pasticciata, ma pasticciata di più
in altri due punti. Ci sono le percentuali dei due terzi, in campo
nazionale si parla di 60 e 40, sia per mantenere una forza alle
minoranze, sia perché - vi faccio l'esempio del Comune di Aosta -
con i due terzi la minoranza non ha la possibilità di presentare
nessuna mozione di sfiducia, perché ci vogliono i due quinti del
Consiglio per presentare una mozione di sfiducia. Questo non solo
nel Comune di Aosta, ma anche in altri comuni, se facciamo i
calcoli.
Quello che ha detto il Consigliere Dujany era una cosa che
avevamo visto in diversi; in certi comuni valdostani a tutte le
elezioni ci sono difficoltà a presentare una seconda lista, e ci
sono state delle liste con tre candidati, ci sono stati anche dei
comuni in cui la maggioranza ha presentato due liste per prendere
sia maggioranza che opposizione, e in questo caso la maggioranza
prenderà tutto. Questo è un segnale di non democrazia; mi riservo
di presentare degli emendamenti e spero che la legge venga
modificata almeno nei suoi punti critici.
Presidente Ha chiesto la parola il Consigliere Florio.
Florio (VA) Quello che andiamo oggi a discutere e a votare è un
atto estremamente importante nell'obiettivo della riforma del
Governo locale. É un atto che è stato reso necessario prima
dall'entrata in vigore di una legge dello Stato e poi dal
riconoscimento alla nostra Regione della competenza nella stessa
materia.
Si tratta di una competenza fondamentale, ma si tratta di una
competenza anche molto difficile da attuare e molto difficile
perché mette in gioco elementi diversi, che possono anche essere
fra loro contrastanti, tutti da non dimenticare. Da una parte,
l'esigenza del governo, della modernizzazione della struttura del
paese, ma anche quello della rappresentanza delle diverse opzioni
politiche presenti in una società complessa come la nostra.
Si tratta di trovare una strada che riesca a contemplare queste
esigenze, in modo tale da dare compiuta risposta ai problemi della
società, e questo non dimenticando, ma ponendo in primo piano il
fatto che ci troviamo a ragionare in una regione autonoma.
Noi Verdi abbiamo da tempo individuato nelle leggi elettorali
nazionali, per l'elezione del Consiglio regionale e per l'elezione
dei consigli comunali, uno degli elementi centrali su cui
intervenire per affrontare l'indilazionabile problema della
modernizzazione dell'apparato politico, della rappresentatività.
Abbiamo individuato nel passato, da lungo tempo, e continuiamo ad
individuare oggi nelle leggi elettorali quel meccanismo che deve
obbligare le forze politiche a raggrupparsi su poli più ampi, in
modo tale da far sì che le istanze della società all'interno delle
assemblee elettive non vengano più rappresentate da singoli gruppi
sparsi e disomogenei, ma da gruppi più complessi anche al loro
interno, in grado di affrontare con più sollecitudine e con
maggiore rappresentatività i problemi di cui le piccole forze prima
erano portatrici. Crediamo che questo metodo debba essere
perseguito con determinazione, ma non dimenticando l'esigenza della
rappresentatività la più ampia possibile.
Abbiamo quindi visto, con buon grado, il fatto che la Regione
diventasse depositaria di questo dovere-diritto di modernizzare la
struttura amministrativa locale, ma la soluzione a questo problema
non si ferma mettendo mano alla legge elettorale; come giustamente
ha detto il Consigliere Perrin, la cosa va oltre e dobbiamo tenere
necessariamente presente l'esigenza della costruzione della legge
"142 valdostana".
Ma quell'esigenza, che pure deve essere presente in tutti noi,
esigenza che necessita di una soluzione, alla quale bisognerà porre
mano con estrema urgenza, anche perché richiederà un lavoro lungo,
estremamente meditato, complesso e molto difficile, non deve però
far dimenticare che qui, oggi, dobbiamo mettere in piedi non una
legge che sia il meno peggio, ma che sia il meglio possibile.
Non dobbiamo qui mettere insieme oggi il minimo comun
denominatore di ciò che abbiamo, ma tutto, e veramente il massimo,
di quello che possiamo mettere insieme, tenendo presente gli
obiettivi che ho detto prima, e sottolineando che dobbiamo
riconoscere al cittadino la massima possibilità di scelta; dobbiamo
riconoscere al cittadino il diritto di indicare il governo, e
dobbiamo riconoscere per obiettiva necessità di contrapposizione
l'esigenza di rappresentanza all'interno dell'assemblea elettiva da
parte dell'opposizione. Questi sono gli obiettivi che ci poniamo
noi, la griglia che utilizziamo per analizzare la storia di questo
disegno di legge, così come si è costruito, e per valutarlo oggi in
sede di dibattimento.
La condizione degli enti locali della nostra regione merita poi
un'altra premessa, che è la differenza sostanziale che esiste fra
73 comuni e il capoluogo. I 73 comuni poi, al loro interno,
presentano alcune realtà che maggiormente si avvicinano a quella
della città di Aosta dal punto di vista dei problemi e
probabilmente dal punto di vista della necessaria rappresentatività
del tessuto sociale in essi presente. Certo è però che la
differenza più evidente, abnorme quasi, che è possibile da tutti
vedere, è quella esistente fra i 73 comuni e il comune
capoluogo.
Ci si è trovati, quindi, nella necessità di predisporre un
disegno di legge, riconoscendo da una parte che la vecchia legge
era servita in modo discreto affinché quei comuni venissero gestiti
e governati in modo sufficientemente corretto, dall'altra che ci si
trovava di fronte ad una legge elettorale che è sembrato, nel
passato, non aver consentito ad Aosta di poter essere governata con
la stessa efficacia. A parte che bisognerebbe ragionare su cosa si
intenda per efficacia, a parte che bisognerebbe ragionare con
maggiore calma su cosa si intenda rappresentatività all'interno
degli enti locali, a parte che bisognerebbe ragionare su questo
problema dell'efficienza dei comuni, tenendo ben presenti i
rapporti esistenti fra le realtà dei comuni, tutti e 74, e l'ente
Regione.
Dovrà pur essere questa griglia, una griglia da tenere presente
per fare questo ragionamento, ed ho l'impressione che oggi ci sarà
l'opportunità di farlo, anche perché vi devo manifestare tutto il
disagio ed ormai la ribellione che provo allorquando, ogni volta
che si parla del Consiglio comunale di Aosta, ne sento parlare in
termini burleschi. É una definizione che rifiuto, perché se è vero
che all'interno di quel consiglio comunale ci sono tentazioni
continue di presenzialismo e di partecipazione che va al di là dei
normali canoni da noi tutti intesi, è anche vero che in questa
regione la condizione generale nella quale il Comune di Aosta è
stato tenuto fino ad oggi è molto diversa da quella nella quale
sono stati tenuti gli altri 73 comuni. E lo dico con chiarezza,
anche se so già che mi si obietterà che mai tanti quattrini sono
stati direttamente riconosciuti al Comune di Aosta.
Il problema, nei confronti del Comune di Aosta, non è un
problema di quattrini, e siamo i primi a riconoscerlo non solo
oggi, io che siedo qui, ma anche allora quando sedevo nell'altra
sala; il problema è un problema di rapporto di forza politica. Il
Comune di Aosta è l'unico comune all'interno di questa Valle nel
quale, volenti o nolenti, è possibile fare scuola di
amministrazione tale da consentire di essere presenti in quest'aula
in termini cognitivi maggiori, e cioè quella "palestra" più vicina
a questa assemblea che c'è fra i diversi enti locali di questa
regione. Ed è quell'ente all'interno del quale le forze politiche
presenti in questo Consiglio sono state presenti con maggior peso
determinante, con maggiori condizionamenti determinanti, con
maggiori e continue ipoteche.
Penso di non rivelare nulla di nuovo né di scandalizzante se
rivelo se le maggioranza, i sindaci, gli assessori di quel comune
non sono mai stati decisi all'interno di quell'aula, ma sempre o
all'interno delle segreterie dei partiti, o all'interno di
quest'aula. Dico, e ripeto, mai ciò è avvenuto. Ancora oggi non è
avvenuto così. Quel comune si è sempre detto che sarebbe stato
giusto avesse una maggioranza omogenea a quella di questo Consiglio
regionale, questa frase l'ho sentita ripetere infinite volte,
sempre; di conseguenza, sempre gli organi esecutivi di quel comune,
hanno dovuto essere "sposati" a quelli presenti in quest'aula.
Senza contare poi che la presenza di persone particolari
all'interno di quel consiglio ha reso indispensabile in passato, ma
ancora oggi, la presenza in esecutivo di quelle figure, per
controbilanciare elezioni non avvenute altrove o altri fatti di
questo genere.
Questo è quello che avevamo tenuto presente nell'esame, nella
discussione e nella valutazione di questo disegno di legge, ed è
per tentare di ovviare radicalmente a questi gravissimi problemi,
che diamo di questo disegno di legge un giudizio generalmente
positivo, a patto che vengano introdotti in questo disegno di legge
degli emendamenti di importanza fondamentale.
Cosa nella sostanza sottolineiamo deve essere fatto? Diciamo che
deve essere il sindaco l'elemento trainante della formazione del
consiglio comunale, nel senso che non ci devono essere passaggi di
preferenze fra la preferenza accordata alla forza politica e il
sindaco da questa indicato; deve essere cioè chiaro che elemento
trainante dell'individuazione del sindaco deve essere la preferenza
accordata dal cittadino alla persona sindaco, e non alla forza
politica che lo sostiene, o al gruppo di forze politiche che lo
sostengono.
Solo con questo sistema riusciremmo a tranciare, forse,
radicalmente quel perverso rapporto fra forze politiche e sindaco
della città di Aosta, riconoscendo di conseguenza a lui, e solo a
lui, il dovere-diritto di nominare la Giunta, senza che questa
debba subire l'agrément del Consiglio, e sottolineando l'esigenza
che vi sia netta incompatibilità fra la carica di assessore e
quella di consigliere comunale. Questi sono gli elementi centrali,
fondanti degli emendamenti che presenteremo, e sui quali abbiamo
l'intenzione di insistere con forza, perché solo così non rischiamo
di sottrarre all'elettore ciò che diciamo esplicitamente di
volergli riconoscere.
Vi sono poi altri aspetti presenti nel disegno di legge, che
devono essere valutati con estrema attenzione all'interno di
quest'aula, rischiando anche di andare ad una discussione difficile
e lunga, ma che crediamo debbano essere fatti. Sono meno
importanti, ma sono ugualmente indispensabili e comunque li
presenteremo.
C'è poi un aspetto preoccupante, che è stato sottolineato da
alcuni interventi precedenti, e che riguarda i comuni con
popolazione inferiore ai 15000 abitanti, ed è il fatto che si
preveda che alla carica di consigliere comunale, nel caso di
presenza di una sola lista, vengano eletti tutti i candidati
dell'unica lista presentata. Credo che sia questo un aspetto sul
quale si dovrà riflettere con estrema attenzione, perché si corre
il grossissimo rischio che, oltre alla presentazione di una sola
lista, in molti comuni si veda alla fine insediare un consiglio
comunale costituito soltanto dai consiglieri di quella lista. Credo
sia un pericolo grave al quale si va incontro, anche perché è
obiettivamente difficile per molte realtà comunali andare alla
individuazione di liste contrapposte che, come minimo, prevedono la
presenza di 8 candidati.
Vorrei fare un'ultima precisazione. Noi presenteremo degli
emendamenti, non per voler portare a casa una legge identica a ciò
che avevamo in mente allorquando abbiamo cominciato a discutere di
questo problema, ma perché sottolineiamo l'esigenza che c'è di fare
una legge congrua e razionale in ogni suo aspetto. Non può ad
esempio essere ritenuta razionale una legge che, da una parte,
assegna al sindaco il dovere-diritto di nominare la giunta e,
dall'altra, non sancisca l'incompatibilità fra la funzione di
consigliere e quella di assessore; ed è chiaro che questa, Perrin,
non è che la premessa della "142 valdostana". É chiaro che ciò che
ne deriverà da una scelta fatta oggi qui di questo tipo non potrà
essere che conseguente nella formulazione di quella parte della
"142 valdostana", che prenderà in considerazione i compiti e le
funzioni degli assessori, i compiti e le funzioni del
consiglio.
Questo modo di guardare alla figura dell'esecutivo è la
necessaria premessa del riconoscimento al consiglio di una funzione
di indirizzo generale, programmatorio, e di controllo dell'attività
dell'esecutivo, ma separando nettamente con forza le due funzioni.
Così come dall'altra parte non possiamo ritenere valida e razionale
una legge che a parole sostiene di considerare il sindaco come
l'elemento trainante dell'elezione, riconoscendo come voto al
sindaco anche il semplice voto di preferenza assegnato alla
lista.
Andiamo avanti proponendo questi emendamenti, chiedendo ai
consiglieri di votarli, perché riteniamo che facciano parte di un
disegno razionale, che sta in piedi, a differenza del disegno di
legge così come ci è stato presentato.
Si dà atto che, dalle ore 11,49, presiede il Vicepresidente
Marco Viérin.
Presidente Ha chiesto la parola il Consigliere Tibaldi.
Tibaldi (LN) Quando si parla di riforme istituzionali, la prima
attenzione si rivolge normalmente al sistema elettorale. In linea
di massima, il cambiamento di un sistema elettorale viene
teorizzato come la panacea di tutti i mali della democrazia. Se un
sistema di un tipo non ha fornito gli elementi indispensabili della
governabilità e della rappresentatività, peraltro non facilmente
conciliabili, ecco che si ricorre ad un sistema diverso, imputando
al precedente le carenze e i difetti della pubblica amministrazione
e confidando che la soluzione sia riposta nel nuovo modello.
Su questo punto mi pare che, fatte salve le differenti variabili
partitiche, ci sia una larga convergenza di opinioni. La necessità
di una riforma elettorale per i comuni diventa dunque più che mai
prioritaria ed indilazionabile, ed è ulteriormente rafforzata dal
fatto che il prossimo anno verranno rinnovate le amministrazioni di
70 comuni, incluso il capoluogo.
Se al disegno di legge n. 114 non vuole essere attribuita la
semplicistica definizione di sistema elettorale, o meglio di
meccanismo che serve a tradurre il voto o i voti in seggi, ma lo si
vuole identificare come primo atto di un'articolata riforma che
riguarda gli enti locali nel loro complesso, è necessario
apportare, a nostro avviso, alcuni inevitabili correttivi. Primo
fra tutti, in linea con quanto indicato dal programma di governo di
questa maggioranza, rendere i cittadini effettivi protagonisti
nella scelta dei propri rappresentanti, del programma e della
maggioranza di governo, e in sintonia con quanto auspicato
ultimamente porre l'uomo, il cittadino, al centro dell'attenzione,
permettendone una sempre più ampia e reale valorizzazione sia come
individuo, sia come membro di una comunità complessivamente
intesa.
É bene, a nostro avviso, che venga nuovamente ricercato il punto
di equilibrio fra cittadini e associazioni politiche, al fine di
evitare le consuete prevaricazioni di queste nei confronti
dell'individuo.
Ci sembra opportuno quindi restituire alle persone, intese sia
come elettori che come eletti, quella dignità che le forze
politiche hanno loro privato. Bisogna allora che i partiti tornino
ad essere veicolo di democrazia e non ostacolo.
Ci sembra che tale aspetto sia stato ampiamente sottovalutato in
questo disegno di legge, ove la concezione partitica sembra
continuare a prevalere sulle legittime istanze della società
civile. Da un lato il disegno di legge n. 114 mutua dalla legge
nazionale n. 81/93 la notevole carica innovativa del sistema
maggioritario, correggendo l'eccessiva frammentazione dei partiti e
garantendo almeno sulla carta la governabilità del comune. É la
maggioranza degli elettori a scegliere il sindaco, ad individuare e
votare la persona che può meritevolmente ricoprire la carica di
primo cittadino e reggere le sorti del comune per un intero
mandato.
D'altro lato al sindaco rivestito di un mandato cittadino,
quindi diretto rappresentante della sovranità popolare, viene
inibita la principale funzione che normalmente spetta a chi è stato
indicato come city manager, a colui che ha (o dovrebbe avere) ampi
poteri di gestione della cosa pubblica ed ha soprattutto pesanti
responsabilità nei confronti degli elettori. In questa legge non
viene riconosciuta al sindaco la facoltà di scegliersi gli
assessori, vale a dire di nominare coloro che faranno parte della
squadra di governo, coloro che insieme a lui, o meglio sotto la sua
guida, dovranno espletare l'importante e delicata funzione
esecutiva.
Verrebbe dunque negato ai sindaci valdostani, a differenza di
quanto stabilito dall'articolo 16 della legge n. 81, il
fondamentale e imprescindibile potere di nomina delle proprie
giunte. In questo disegno si attribuisce al consiglio il potere di
eleggere la giunta, in altre parole di lasciare la sua elezione
alla spregiudicata contrattazione dei partiti, ove gli interessi
cittadini passano in secondo piano e tutte le priorità vengono
assegnate ai delicati equilibri fra le forze partitiche.
In questa maniera non si vuole un premier, bensì il consueto
sindaco debole che, mosso dai burattinai delle segreterie
politiche, recita la solita scenetta, barcamenandosi fra i meandri
della burocrazia, dell'inefficienza e del compromesso.
Gli amministratori comunali devono ricevere un mandato chiaro
dal corpo elettorale, e non una mera autorizzazione a patteggiare
fra i partiti. Ecco perché riteniamo indispensabile che il sindaco
sia dotato di più poteri, che alla sua carica vengano riconosciute
facoltà estese e margini di operatività più ampi, incluso
ovviamente quello di poter revocare gli assessori. É naturale che
se un componente della squadra non va, debba essere sostituito con
celerità dalla stessa persona che ha provveduto alla sua nomina, e
secondo noi questa persona non può essere altro che il sindaco.
Ci sono altre osservazioni che sono doverose. In primo luogo, la
limitazione al numero dei mandati alla carica di sindaco: deve
essere inserito più dignitosamente quel meccanismo che consente il
turn over, una condizione fondamentale per permettere un limite
alla permanenza nella carica pubblica, al fine di evitare quei
vincoli di affezione alla poltrona che sono origine del cosiddetto
"professionismo della politica". Uguale per tutti questa
limitazione al numero dei mandati, senza distinzione di comuni
grandi o piccoli che siano, come nella legge n. 81, ancora una
volta più ponderata rispetto a questo disegno di legge elettorale.
L'esaurimento di un ciclo nella permanenza di una carica pubblica,
nella fattispecie il sindaco, non impedisce comunque la possibilità
di transitare in un'altra, per esempio l'assessore, perché
l'esperienza politica ed amministrativa conseguita potrebbe ed anzi
risulta senz'altro propizia. Comunque il limite a nostro avviso
deve essere senz'altro posto.
É importante che ci sia una maggiore distinzione di figura fra
il sindaco, che è espressione del potere esecutivo, e il consiglio
comunale, espressione della rappresentatività del consiglio
comunale. In commissione era emersa l'ipotesi di introdurre un
meccanismo a doppia lista, che a nostro avviso sarebbe più
confacente a quelle che sono le esigenze e le tendenze verso le
quali oggi ci orientiamo. Non è un limite alla governabilità, come
è stato obiettato da qualcuno, bensì un incentivo per i partiti di
ricercare la qualità nelle persone. L'ipotesi di elezione
incrociata potrebbe verificarsi, nel senso che abbiamo il sindaco
di una coalizione e il consiglio comunale di un'altra coalizione;
però è un'ipotesi limite, una ipotesi il cui rischio è possibile e
doveroso correrlo a nostro avviso, perché ci deve essere la
priorità imprenscindibile, come dicevo, della persona sulle forze
politiche. Sono ipotesi oltretutto marginali e l'arma della
sfiducia da chi la vorrebbe utilizzare è sempre prevista
dall'articolo 6 di questo disegno di legge. Sarebbe però
interessante sapere chi ha il coraggio in questo caso di sfiduciare
un sindaco, quale coalizione di partiti avrebbe il coraggio di
sfiduciare un sindaco ampiamente confermato a questa carica dal
mandato popolare.
Altra esigenza che viene assolutamente trascurata è la
preferenza unica, ove il referendum che ha riguardato anche la
Valle d'Aosta ha avuto una larga adesione. Preferenza unica che
deve riguardare non solo il comune capoluogo, ma deve essere estesa
a tutti i comuni, e non è una limitazione al numero della
popolazione prevista in alcuni comuni che debba costituire la
ragione dello scarto di questa alternativa; si tratta anche di
concepire la politica in modo differente, non solamente in funzione
di cordate, non solamente in funzione di aggregazioni personali, ma
di premiare comunque colui o coloro che meritano di ascendere a
rappresentanti all'interno di un consesso comunale.
C'è poi in questo disegno di legge una sorta di ciliegina sulla
torta, forse poco valutata a livello di commissione, perché
implicitamente o accettata o trascurata da tutti, e che è la figura
del vicesindaco. Una figura che definire anomala è poco.
Il principale scopo di questa figura qual è? É quello di evitare
nuove elezioni quando il sindaco verrà candidato alle prossime
elezioni regionali, quindi il vicesindaco diventerebbe in tal caso
un vero e proprio trampolino di lancio, un piedistallo dal quale il
sindaco, eletto dalla popolazione, cerca di arrivare in Consiglio
regionale, e la sostituzione automatica non è assolutamente
accettabile.
É un anello partitocratico il vicesindaco, perché serve a
costituire le comode cordate; cordate che privilegiano soprattutto
le forze politiche più presenti sul territorio, le forze politiche
numericamente e politicamente più forti. É poi un assessore di
diritto, quindi entra a far parte di un organo esecutivo anche se
incapace. Superflua, del tutto superflua la sua elezione popolare;
questa legge non può chiamarsi elezione diretta del vicesindaco; è
ingiusto chiamarla in questa maniera, il titolo dovrebbe essere
cambiato. Nell'articolo 53, dove ciascun ha diritto di votare per
un candidato alla carica di sindaco e per un candidato alla carica
di vicesindaco ad esso collegato, o ancora negli articoli 54 e 56,
dove si dice che è altresì proclamato eletto il candidato alla
carica di vicesindaco collegato al sindaco eletto.
"Truffaldina", come diceva qualcuno, giustamente; lo uso per la
prima volta questo termine, però in questo caso con riferimento al
vicesindaco è effettivamente una legge truffaldina, perché se io
elettore voglio dare la mia preferenza al solo sindaco o al solo
vicesindaco non posso; automaticamente il mio consenso si riflette
sul vicesindaco e non è assolutamente giusto. Quindi il vicesindaco
diventa un collettore indiretto di consensi e noi non possiamo
accettare che la libera determinazione dell'elettore venga
travisata fino a questo punto.
É una sorta di abbinamento coatto, che viene imposto alla gente,
attraverso una scheda elettorale, dove presenziano sia la figura
del sindaco sia la figura del vicesindaco, e dove la determinazione
dell'elettore viene convogliata su entrambe le figure, anche se la
sua volontà elettorale potrebbe essere differente.
Importante questione, che è stata sollevata anche da altri
colleghi che mi hanno preceduto, con i quali concordo, è lo
scollegamento del voto di lista dal voto per il sindaco.
Scollegamento che fa da corollario a quanto ho detto fino adesso:
dobbiamo distinguere fra la figura personale e la figura della
forza politica. Il sindaco può essere elemento di trascinamento
della lista, ma non viceversa; deve essere garantita la massima
libertà e la massima autonomia all'elettore di manifestare la
propria preferenza per l'una o per l'altra, ma non che ci sia
questa connessione che comunque vincola e svuota di contenuto il
significato del voto dell'elettore.
Questo aspetto si riallaccia a quanto dicevo in precedenza, ove
il teorema dominante di questa legge è quello dell'indebolimento
della forza del voto del cittadino e il rafforzamento di un
centralismo partitocratico. Questo è il dato più negativo, il filo
conduttore di questa legge, che arriva ad alcuni eccessi, come
quello dell'articolo 60, ove nei comuni piccoli l'ammissione di una
lista unica a quelle condizioni costituisce veramente un limite
alla dialettica democratica, un limite all'insediamento di
componenti alternative che possano rappresentare proficuamente e
soprattutto governare i piccoli paesi.
Il rischio è che, se non verranno apportati alcuni necessari
correttivi, e preannuncio quindi la presentazione di alcuni
emendamenti, questa sia una soluzione pasticciata, come d'altronde
si è già verificato in occasione dell'applicazione di altre leggi
nazionali. Sarebbe un caso in cui -spero di no - la nostra
prerogativa statutaria sarebbe male utilizzata. É necessario che la
sovranità popolare non venga ingabbiata come al solito dai partiti,
che su questo disegno di legge ci sia una più attenta e proficua
riflessione da parte di tutte le forze politiche.
Presidente Ha chiesto la parola il Consigliere Piccolo.
Piccolo (ADP-PRI-Ind) Cercherò di contenere l'intervento con
alcune considerazioni di carattere generale.
L'importanza di questo disegno di legge - importanza che occorre
ricordare rispetto alla potestà legislativa primaria della Regione
Valle d'Aosta in materia di ordinamento degli enti locali - ha come
prioritario obiettivo quello di cercare di adattare lo strumento
legislativo alle particolarità e alle realtà comunali della Valle
d'Aosta, rispetto a quelle già vigenti sul territorio
nazionale.
Si prefigge, fra le sue finalità, quella di dare forza e
stabilità agli esecutivi dei comuni, stabilendo l'elezione diretta
dai cittadini del primo cittadino e del suo vice.
Personalmente ritengo importante, rispetto alle altre realtà
nazionali, la figura del vicesindaco, in quanto permette il non
scioglimento del consiglio comunale per qualsiasi motivo venisse a
mancare la presenza del sindaco, e quindi garantire la continuità
della gestione comunale.
Entrando poi nel merito dell'intero disegno di legge, che
ritengo un primo importante passo verso la potestà dei singoli
comuni per amministrare con più serenità, pur con le difficoltà che
tutti conosciamo, desidero esprimere alcune mie personali
considerazioni in merito ai 74 comuni. Per la verità accentrerò il
mio intervento sui 73, che conosco molto meglio rispetto alla
realtà di Aosta.
In effetti la mia esperienza fatta per alcuni anni in un comune
sotto i 5000 abitanti, e ovviamente sotto i 15000 abitanti, mi fa
esprimere un giudizio più oculato sui 73 rispetto a quello di
Aosta.
Posso, per quanto riguarda il Comune di Aosta, rilevare che
troppo spesso il Governo del capoluogo di regione è stato oggetto
in passato, e purtroppo ancora oggi, di grosse difficoltà di
gestione amministrativa. Non voglio entrare nel merito delle
motivazioni, che non conosco perfettamente, ma tutto questo
comunque sta a dimostrare che qualcosa all'interno dell'istituzione
comunale come quella di Aosta, con gli strumenti legislativi
esistenti, va modificato; credo quindi che lo strumento vada
modificato.
Da qui l'augurio che questo disegno di legge riesca a centrare
l'obiettivo: quello di modificare l'istituzione del Comune di
Aosta.
Per quanto attiene gli altri comuni, credo che questo disegno di
legge vada a perfezionare alcune carenze di tipo elettivo, vedi
elezione diretta da parte dei cittadini del sindaco, e quelle del
vicesindaco, il non scioglimento del consiglio in seguito a
dimissione del primo cittadino, la possibilità di surroga di un
consigliere dimissionario, la non incompatibilità - e questa è una
considerazione di tipo personale - fra assessori e consiglieri
comunali, la pari opportunità riconoscendo il diritto alle donne a
partecipare alla gestione della cosa pubblica.
Ho citato i punti più importanti, per far evidenziare ai
colleghi che il disegno di legge ha cercato di modificare leggi
dello Stato, non sicuramente rispondenti alla realtà valdostana.
Certo, non sarà perfetta, non soddisferà interamente tutti i nostri
personali desideri, neppure i miei, ma occorre ricordare che
sicuramente è un positivo tentativo di migliorare la realtà
esistente.
Si dovranno quindi attendere i risultati dello strumento
legislativo con le prossime elezioni comunali e successivamente
modificare le leggi regionali con testi unici, che siano sempre più
facili nell'applicazione e più comprensibili per tutti i cittadini
valdostani, testi mirati negli intenti che la Regione si
prefigge.
Una piccola realtà come la nostra non può essere più facile per
noi amministratori regionali da gestire, ma deve essere sempre più
rispondente alle giuste esigenze dei Valdostani.
Vorrei, prima di concludere, ringraziare le varie commissioni
che hanno profuso l'impegno per redigere il progetto di legge e nel
tentativo di far approdare il disegno di legge in discussione oggi;
un disegno di legge che è frutto di confronto e di mediazione fra
le varie componenti politiche, all'interno delle quali, vorrei
ricordarlo, erano presenti i rappresentanti degli enti locali, ai
quali di fatto si rivolge la legge, e quindi, secondo me, con un
consenso che ci dovrebbe rassicurare tutti.
Nel ricordare che il mio movimento politico,
ADP-PRI-Indipendenti, ha discusso in più riunioni il disegno di
legge, confrontandosi nei vari articoli, ed ha espresso un parere
positivo nella sua globalità sull'intero testo di legge, concludo
con un giudizio positivo sul disegno di legge. Mi riservo le
dichiarazioni di voto nel pomeriggio.
Presidente Ha chiesto la parola il Consigliere Ferraris.
Ferraris (GV-PDS-SV) Come è già stato ricordato da altri, siamo
chiamati oggi ad esercitare una potestà primaria dovuta alle norme
di attuazione dello Statuto. Questa indubbiamente è un'occasione
importante, proprio perché è possibile, tramite la legge
elettorale, cercare di rinsaldare il rapporto fra cittadini e
istituzioni, e dico questo soprattutto per quanto riguarda le
realtà che hanno un numero maggiore di abitanti.
Si tratta di tener conto anche del fatto che viviamo in una
realtà regionale che ha delle caratteristiche specifiche e che ci
sono forti differenze, come ricordavano altri prima di me, fra le
caratteristiche della città di Aosta e gli altri 73 comuni della
Valle.
Siccome si tratta di regole, credo sia importante che il
confronto sia un confronto allargato, che riguardi quindi tutte le
forze che sono presenti in Consiglio regionale.
Ma quali dovrebbero essere dal nostro punto di vista gli
obiettivi di una riforma elettorale? Innanzitutto una riforma
elettorale deve restituire la politica ai cittadini, riportare i
partiti nel loro naturale ruolo di organizzazione della
partecipazione e non di occupazione delle istituzioni; sono
d'accordo con chi ha detto questo. É necessario anche puntare
all'efficienza e alla governabilità delle istituzioni.
Si tratta poi di andare alla limitazione del frazionamento del
sistema politico e quindi favorire le aggregazioni fra forze
politiche; migliorare la selezione del personale politico;
responsabilizzare gli eletti rispetto al programma che viene
proposto in sede elettorale. Oltre a questo è necessario garantire,
per quanto riguarda il funzionamento dei comuni, efficienza,
trasparenza e stabilità.
Come diceva qualcuno, non possiamo pensare che una riforma
elettorale abbia degli effetti taumaturgici sul funzionamento delle
istituzioni e sul funzionamento della democrazia; è vero. La legge
elettorale semmai può essere un contributo in questa direzione, da
questo punto di vista concordo con quanti dicevano prima di me che
è necessario ripensare e rivedere ruolo e funzioni degli enti
locali, l'ordinamento degli enti locali (la famosa "142
regionale"), facendo in modo che nella definizione di ruoli,
compiti, competenze e responsabilità degli enti locali si tenga
conto dei principi del decentramento e della sussidiarietà. Se
vogliamo dire un limite che ha la discussione di oggi, è appunto
questo: il dover decidere una legge elettorale, senza aver prima
definito un nuovo ordinamento degli enti locali.
Ma dicevo prima che è necessario restituire la politica ai
cittadini. Credo che questo possa essere fatto, e la proposta di
legge lo fa, con l'elezione diretta del sindaco e del vicesindaco,
che sono basati su un preciso programma - programma che diventa un
vincolo per gli eletti - e con un intervento diretto
dell'elettorato per quanto riguarda non solo le scelte di indirizzo
politico e i programmi, ma anche gli uomini.
Credo che con questo tipo di legge passiamo da una forma di
governo mediato, quella che c'era con il sistema proporzionale, in
cui i programmi e i governi erano lasciati alla contrattazione tra
le forze politiche, e qui poteva vigere il sistema partitocratico,
ad un sistema di elezione immediata, nel senso che il cittadino ha
il potere di scelta e di decisione sui programmi che intende
appoggiare, sulla coalizione che ritiene legittimata a realizzarli,
e soprattutto ha la possibilità di scegliere fra alternative di
governo, perché credo che la democrazia compiuta è una democrazia
in cui c'è la possibilità dell'alternanza e della scelta fra
coalizioni diverse.
Credo che questa legge di per sé modifichi il rapporto fra
istituzioni e partiti, facendo in modo che prevalgano le ragioni
delle istituzioni. Credo quindi che in questo senso vada sia
l'elezione diretta del sindaco, ma vada anche la modalità per
quanto riguarda in particolare il Comune di Aosta di elezione della
giunta, nel senso che la nomina della giunta direttamente da parte
del sindaco rafforza il ruolo del sindaco stesso e lo mette al
riparo da certe invadenze di tipo partitico. Questo è un elemento
importante e rafforzativo in questa direzione.
Oltre a questo, il ruolo del programma è importante. Nel momento
in cui l'elettore vota contemporaneamente un programma, una
coalizione e un possibile leader, credo che facciamo una proposta
che è omogenea, che diventa difficile scindere in pezzi; non
possiamo cioè da questa proposta sfilare o il sindaco o il
programma o la coalizione, perché la proposta è una proposta
unitaria. Se all'elettore non piace quel tipo di proposta, ha
l'alternativa, esiste una coalizione, un programma e un candidato a
sindaco diversi. Credo che questa proposta abbia un pregio: quello
di essere una proposta omogenea, di essere una proposta che ha il
pregio della chiarezza e che ha come conseguenza la governabilità,
nel senso che al candidato sindaco e vicesindaco corrisponde
necessariamente una maggioranza politica, qualora questa proposta
politica abbia avuto la maggioranza dei voti. Questa è l'essenza
della proposta.
Abbiamo sentito invece proposte diverse, che pensano di
disgiungere il voto del sindaco al voto alla lista, cioè si dice:
in sostanza c'è una invadenza partitocratica, dobbiamo
distruggerla, e quindi il voto alla lista non vale come voto al
sindaco. Questo è indubbiamente un modello diverso rispetto a
quello che viene proposto, è un modello che è stato sperimentato in
altra realtà del paese, in particolare in Sicilia, ma credo che
questo modello comporti degli elementi di intrinseca ambiguità e
contraddizione, perché se ci trovassimo nella condizione che il
sindaco è eletto da una coalizione e il consiglio invece ha la
maggioranza di un'altra coalizione, ci troveremmo in una situazione
di sostanziale ingovernabilità della città.
C'è anche un altro elemento che emerge in questa situazione,
basta vedere gli esempi siciliani: anche all'ultima convenzione dei
sindaci a Roma dell'11-12 dicembre negli interventi che venivano
fatti in particolare da Bianco, Sindaco di Catania, che si trova
proprio in questa situazione, veniva lamentato l'isolamento in cui
poi si trova questo sindaco essere espressione di una coalizione
con un consiglio che invece è espressione di una coalizione
opposta. Non penso però che nessuno abbia in mente un'altra idea
per superare questo problema, che è quello di dire: se il sindaco
ha raggiunto la maggioranza, comunque il premio di maggioranza
arriva alla coalizione minoritaria; di conseguenza questa
coalizione, pur essendo minoritaria, avrebbe i due terzi del
consiglio regionale. Ritengo che questo non lo pensi nessuno,
quindi questa ipotesi non esiste.
Credo che da questo punto di vista un altro elemento debba
essere definito, ed anche come si va a votare; se si va a votare
con una lista unica, così come proposto nel disegno di legge che
stiamo discutendo, ha una propria intrinseca coerenza; se noi
dovessimo però nel momento in cui adottassimo un modello - che non
condivido, ma che mi pare venga fuori in modo esplicito - per cui
il voto alla lista non corrisponde al voto al sindaco, se il tutto
si fa nella stessa scheda, credo che questo sarebbe un elemento di
ambiguità e di confusione in più. Anche perché, mettendo tutto
sulla stessa lista, ci troviamo in una situazione in cui il voto al
sindaco conta due volte, perché voto il sindaco e
contemporaneamente il sindaco traina la propria lista, mentre il
voto al partito conta la metà. Allora qui c'è un problema anzitutto
del peso del voto, che credo debba essere tenuto in debita
considerazione, ma credo anche che da questo punto di vista un
sistema di questo genere si presenti anche a dei problemi di
interpretazione da parte dell'elettore, e mi spiego meglio.
Abbiamo un sistema elettorale, che viene riproposto anche in
questa legge all'articolo 54 e all'articolo 59, in cui diciamo che
il voto ad una lista è valido qualora non sbarri il contrassegno
della lista, ma voti un candidato della lista stessa, sempre che lo
faccia nello spazio apposito. Questo cosa sta a significare? Sta a
significare che un voto espresso per una parte vale per il tutto,
in questo caso che il voto al candidato vale per l'insieme del
partito. Nel momento in cui scegliessimo invece questo sistema,
daremmo l'illusione all'elettore di aver votato per l'insieme,
mentre invece il voto suo vale solo per una parte; per cui credo
che, se dovessimo scegliere questo sistema, dovremmo quanto meno
precisare che con una scheda si vota il sindaco e con l'altra
scheda si vota il consiglio comunale.
Questo sistema ha il pregio della chiarezza, ma ha un difetto di
governabilità - lo dicevo prima - per cui non condivido questo tipo
di sistema proprio perché può consentire avere il sindaco di una
coalizione e il consiglio di un'altra.
Però credo un'altra cosa: che dietro a questo tipo di proposte
non si tenga in debita considerazione quella che è la valenza di
questo tipo di legge.
Questo tipo di legge, in buona sostanza, personalizza molto la
figura del sindaco e credo che sbagli chi oggi pensa che in una
situazione, anche quella della città di Aosta, la coalizione forte
possa di fatto trainare il sindaco debole; secondo me, la
coalizione forte con il sindaco debole perde le elezioni, perché
questo è il sistema così come viene proposto. Qui c'è un altro
postulato, che è quello dell'immutabilità del voto; credo che in
Valle d'Aosta abbiamo avuto anche degli esempi di sufficiente
mutabilità del voto; facciamo parte di un contesto più generale,
per cui qualche onda arriva anche da noi. Ma al di là di questo, è
proprio il meccanismo che comporta questo tipo di conseguenza.
Credo anche che dietro a questo modello di separare il sindaco
dalla coalizione ci siano anche delle altre conseguenze.
Innanzitutto si aumenta ulteriormente il ruolo del sindaco, nel
senso che questo sistema in qualche modo potrebbe anche ipotizzare
un sistema di democrazia senza partiti. Mi spiego meglio. Ritengo
che oggi un sistema per organizzare il consenso, per far
partecipare i cittadini alla vita civile, per dare voce alla gente
normale, è, pur con tutti i limiti, lo strumento
dell'organizzazione politica; non ne vedo altri. Se la proposta va
nella direzione invece di mettere ai margini del sistema
l'organizzazione politica, secondo me grossi risultati da questo
punto di vista non li ottiene, anzi rischia di ottenere dei
risultati opposti.
Negli interventi ci sono anche altre cose che sono state dette:
si parla dell'asse Union Valdôtaine-PDS; vorrei che qualcuno mi
spiegasse in cosa consiste questo asse.
Se questo asse è che abbiamo già trovato il candidato sindaco,
almeno per quanto ci riguarda, posso smentire tutto. I nomi che
girano in sala stampa non esistono per nessuno, e faremmo un grosso
errore se confondessimo il fatto che stiamo votando una legge
elettorale che vale per Aosta, ed io, Vanni, ho avuto la sfortuna
insieme a tanti di non fatto parte di quella scuola di
amministrazione pubblica che è il Consiglio comunale di Aosta e
questo è un forte limite; però non vorrei che scambiassimo in
quest'aula la discussione su una legge elettorale - che ritengo
importante e positiva - con la decisione di quale sarà il candidato
a futuro sindaco di Aosta. Sono due cose diverse: in un caso,
cerchiamo di fare una legge di valenza generale, nell'altro caso,
cerchiamo di fare una legge che impedisca che quel nome che gira lì
non venga eletto. É una operazione alla quale sono totalmente
estraneo e credo che tutti quelli che sono in questa sala siano
nelle mie stesse condizioni.
Esiste però in questo sistema, indipendentemente da come
scegliamo il sindaco, se collegato o non collegato alla lista, un
forte elemento di personalizzazione. Personalizzazione che è
maggiore nel momento in cui il sindaco viene slegato dalla lista,
per il semplice fatto che tenderà ad edulcorare ulteriormente i
programmi e piacere a tutti. Anche perché il problema della
personalizzazione può avere due valenze, visto che i media hanno un
forte peso, quindi la campagna elettorale e tutta la discussione
che si farà si incentrerà molto sulla figura del sindaco: una
indubbiamente è una valenza positiva, perché un programma che è
credibile, è credibile anche rispetto alle persone che lo vogliono
portare avanti.
É infatti incontestabile che candidature di prestigio rafforzino
le scelte programmatiche. Esiste la necessità, anche in politica,
di rafforzare un'etica della responsabilità personale rispetto a
scelte che siano coerenti: queste indubbiamente sono delle
questioni positive.
Credo anche che ci siano però degli elementi di rischio in
un'eccessiva personalizzazione, e questi elementi di rischio sono
quelli che in un momento in cui cadono antiche certezze ed antiche
appartenenze e noi andiamo a scegliere, aumenta l'appeal della
persona perbene; in sostanza, rischiamo di fare delle scelte
pre-politiche, nel senso che prima ci si fidava del partito, adesso
ci si fida della persone perbene. Credo che non facciamo grande
passo avanti da questo punto di vista. Dietro a questo c'è un
rischio, che è quello di una rinascita della politica notabilare,
cioè la personalizzazione, quando non è valorizzazione delle
qualità individuali - e questo è un dato indubbiamente positivo -,
rischia di rafforzare i più forti a danno dei più deboli, rischia
di rafforzare chi ha più accesso ai mass media rispetto a chi ne è
escluso. In sostanza, potrebbero configurarsi elementi di politica
elitaria. É chiaro che questo aumenta nel momento in cui
svincoliamo un sindaco da un programma e da una coalizione.
Credo che il sistema proposto sicuramente non discende da
apodittiche certezze; tuttavia questo sistema, con dei correttivi e
dei migliorativi dal punto di vista mio, è un sistema che ha
consentito in Italia di eleggere Formentini a Milano, Cacciari a
Venezia, Illi a Trieste, Castellani, Rutelli a Roma e Martinazzoli
a Brescia. Chi teme l'invadenza partitocratica, penso che da questo
punto di vista possa stare tranquillo, visto l'esito di queste
elezioni. Ci sono dei miglioramenti, ci sono delle proposte
innovative; credo che anche questa questione dei vicesindaco in cui
si vedono tanti pericoli (e indubbiamente pericoli possono esserci)
è un elemento di valutazione che sta venendo avanti anche a livello
nazionale, perché questo sindaco lasciato da solo, di fronte ad
alcune evenienze e problemi di impedimenti eccetera, rischia di
portare ogni volta i comuni a nuove elezioni.
Qui in Valle d'Aosta, negli ultimi cinque anni, avremmo fatto
20-21 elezioni nei comuni della Valle, non per problemi politici,
ma perché sono nati dei problemi legati ad impedimenti del sindaco.
Da questo punto di vista credo che la nostra legge presenti alcuni
elementi innovativi, anche per il fatto del collegamento diretto
fra sindaco e lista stessa, quindi evitare la possibilità che ci
sia maggioranza di un tipo e sindaco di un altro tipo di
maggioranza, e di conseguenza ritengo che in ogni caso il modello
poi viene sottoposto al vaglio della gente. Come dicevo prima, se
la proposta politica è debole, il problema non è se il voto di
lista va al sindaco, ma viene bocciata la proposta
complessivamente.
Il Consigliere Dujany faceva alcune considerazioni, che sono
considerazioni interessanti per certi versi, quelle di dire che si
deve cercare di andare oltre a dei modelli che rischiano di essere
catapultati sulla realtà regionale, cioè di tenere conto al limite
che un'ipotesi di riforma della legge elettorale per i comuni
poteva riguardare il fatto che il Consiglio regionale indicasse dei
criteri di carattere generale, flessibili, una griglia all'interno
della quale i singoli comuni potessero in qualche modo, a secondo
delle loro necessità, adottare queste soluzioni.
Credo che oggi non ci siano le condizioni per andare in questa
direzione, anche se questa è un'esigenza giusta. Comunque non è
neanche vero che la proposta che stiamo discutendo è una proposta
che viene trasferita sulla Valle d'Aosta senza tenere conto della
realtà locale, o soprattutto tenendo conto solo di un dibattito
nazionale. Credo che la proposta che noi stiamo discutendo tenga
conto sì di un dibattito che si è sviluppato a livello nazionale,
ma anche di quegli orientamenti che a livello europeo stanno
venendo avanti.
Per quanto riguarda il dibattito generale è emerso un altro
dato, mi pare che questa discussione abbiamo portato ad uno
scompaginamento dei vari poli: dal Polo autonomista al Polo
progressista, eccetera. Non vorrei che qualcuno traesse la
conclusione che l'Unione dei progressisti è defunta prima di
nascere; per quanto mi riguarda non è assolutamente così. Il
progetto che facciamo è un progetto che riguarda il futuro; è
altrettanto vero che all'interno di forze politiche che si
richiamano a valori comuni, esistono e continuano ad esistere delle
sensibilità diverse.
Di questo non ci si deve stupire, ma si deve invece sottolineare
quelle che sono le scelte omogenee e di fondo che caratterizzano le
indicazioni che si vogliono seguire. E queste indicazioni
riguardano il fatto che c'è una comunanza di intenti per quanto
riguarda il modello elettorale maggioritario, sull'elezione diretta
del sindaco, sul ruolo del sindaco slegato dai condizionamenti
partitici, sulla questione legata alla durata dei mandati, sulle
questioni legate alle norme per l'elettorato passivo,
l'incompatibilità e il superamento di alcuni sbarramenti per quanto
riguarda le minoranze.
Credo che ci siano alcune questioni che vanno puntualizzate
meglio all'interno della legge stessa; penso che ci siano delle
questioni che riguardano i diritti di carattere universale e che
quindi vanno al di là del singolo schieramento: quando si tratta di
regole, bisogna tenere conto anche di quelli che sono i principi di
carattere generale. Ribadisco che il giudizio che noi diamo è che è
stato fatto un lavoro positivo in commissione; mi associo anch'io
al ringraziamento verso coloro che hanno contribuito a fare questo
tipo di lavoro e credo anche che, al di là di questioni tecniche e
di questioni politiche, ci siano questioni di carattere generale
che vadano riconsiderate. Una di queste è la questione
dell'elettorato passivo (ridurre da 3 anni a 1 anno la durata), la
questione delle "pari opportunità", e poi credo che ci sia anche da
riconsiderare, per quanto riguarda l'articolo 60, un aspetto un po'
"bulgaro" di questo articolo, che consente - là dove si va alle
elezioni con lista unica - all'unica lista di avere praticamente
l'intero consiglio comunale. Il meccanismo complessivo porta a
questo, è vero; si tratta di vedere se è possibile conciliare
questo meccanismo con una soluzione che garantisca, là dove ci
siano le condizioni, anche una rappresentanza delle minoranze in
questi comuni, sapendo che poi ci saranno delle situazioni in cui
le minoranze non ci saranno mai; però credo sia compito di questo
Consiglio far sì che questa possibilità debba essere data.
Presidente Visto l'ora, si rinviano i lavori ad oggi pomeriggio
alle ore 15, come concordato nella Conferenza dei Capigruppo.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK