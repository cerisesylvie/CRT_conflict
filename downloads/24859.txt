Consiglio Regionale della Valle d'Aosta - Oggetto del Consiglio n. 161 del 23 ottobre 2008 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ENTI LOCALI
Comuni
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 161 del 23 ottobre 2008 - Resoconto
OGGETTO N. 161/XIII - Approvazione, ai sensi dell'articolo 2,
comma 3, della L.R. n. 3/1992, di modificazioni conclusive al Piano
decennale di interventi per la riqualificazione di Aosta.
Il Consiglio
Vista la legge regionale 2 marzo 1992, n. 3, concernente
"Interventi per la riqualificazione di Aosta quale moderno
capoluogo regionale" che dispone l'erogazione di finanziamenti
regionali al comune di Aosta per la progettazione e realizzazione
di interventi diretti a qualificare servizi e infrastrutture della
città;
Vista la propria deliberazione in data 24 ottobre 1996,
oggetto n. 2206/X, concernente l'approvazione del "Piano decennale
di interventi per la riqualificazione di Aosta", ai sensi
dell'articolo 2, comma 3, della legge regionale 3/1992;
Vista la propria deliberazione in data 2 aprile 2003, oggetto
n. 3141/XI concernente, tra l'altro, l'approvazione di
modificazioni al Piano decennale di interventi per la
riqualificazione di Aosta, con la quale i programmi operativi
1996/98 e 2000/02 sono stati interrotti alla data del 31 dicembre
2002 e sono confluiti, per le opere e le relative spese non ancora
completate o effettuate, unitamente alle opere ed ai finanziamenti
del previsto programma operativo 2003/04, in un unico programma
operativo 2003/2008 di euro 49.548.450,00;
Vista la propria deliberazione in data 13 gennaio 2005,
oggetto n. 1078/XII, recante "Approvazione di modificazioni al
Piano decennale di interventi per la riqualificazione di Aosta" con
la quale in particolare si è provveduto a: posticipare i termini di
ultimazione di alcune opere al 31 dicembre 2008; rideterminare la
tempistica di altre opere; prevedere l'esecuzione di impianti di
illuminazione pubblica a completamento di alcuni investimenti;
nonché a stralciare alcuni interventi e conseguentemente riallocare
le risorse ad essi destinati ad altri la cui dotazione finanziaria
risultava deficitaria;
Vista la propria deliberazione in data 17 maggio 2007,
oggetto n. 2712/XII, recante "Concessione ai sensi del paragrafo
4.4.3, lettera A.8 del Piano decennale di interventi per la
riqualificazione di Aosta, approvato con delibera del Consiglio
regionale n. 2206/X in data 24 ottobre 1996 e successive
modificazioni, di proroghe del termine per l'effettuazione dei
pagamenti di alcuni interventi, fino all'avvenuto collaudo degli
interventi stessi";
Richiamate le deliberazioni della Giunta regionale n. 4593
del 1° dicembre 2003 "Riallocazione di fondi e proroga dei termini
sino al 31 dicembre 2003 per il compimento della fase attuativa
"fine lavori", a favore dell'intervento "manutenzione straordinaria
degli edifici Filippini e Stura", ai sensi del paragrafo 4.3.1, del
Piano decennale di interventi per la riqualificazione di Aosta.
legge regionale n. 3 del 2 marzo 1992"; n. 1708 del 24 maggio 2004
"Proroga a sanatoria, dei termini per il compimento di alcune fasi
attuative, ai sensi del paragrafo 4.3.1, del Piano decennale di
interventi per la riqualificazione di Aosta. legge regionale n. 3
del 2 marzo 1992"; n. 1949 del 17 giugno 2005 "Approvazione della
proroga dei termini per il compimento di alcune fasi attuative, ai
sensi del paragrafo 4.3.1, del Piano decennale di interventi per la
riqualificazione di Aosta. legge regionale n. 3 del 2 marzo 1992";
n. 4418 del 16 dicembre 2005 "Approvazione della proroga dei
termini per il compimento di alcune fasi attuative, ai sensi del
paragrafo 4.3.1, del Piano decennale di interventi per la
riqualificazione di Aosta. legge regionale n. 3 del 2 marzo 1992";
n. 4079 in data 22 dicembre 2006 "Approvazione di modificazioni al
Piano decennale di interventi per la riqualificazione di Aosta.
legge regionale n. 3 del 2 marzo 1992, ai sensi del paragrafo
4.3.1, lett. b) del Piano medesimo, di cui alla DCR 2006/X del 24
ottobre 1996 e successive modificazioni";
Preso atto che il Comune di Aosta in data 28 marzo 2008 ha
trasmesso alla Regione la deliberazione del Consiglio comunale n.
16 del 25 marzo 2008 - pervenuta alla Direzione programmazione e
valutazione investimenti in data 8 aprile 2008 - recante "Piano
decennale di interventi per la riqualificazione di Aosta.
Approvazione modificazioni conclusive del Piano";
Preso atto, inoltre, che le modificazioni di cui al punto
precedente riguardano lo stralcio dalle previsioni del piano di
alcuni interventi, la modifica delle caratteristiche di altri, con
conseguente maggiore impiego di risorse per la realizzazione dei
medesimi, la riassegnazione di risparmi derivanti da interventi
ultimati e la riallocazione di risorse provenienti da minori costi
relativi ad opere in corso di realizzazione, e più
precisamente:
- INTERVENTI DA STRALCIARE
a) Palazzo Municipale - 6° lotto - sistemazione archivio
comunale
L'ultimo lotto (6°) che prevede la sistemazione dell'archivio
nell'interrato verrà eseguito relativamente alla sola realizzazione
di un'intercapedine perimetrale di risanamento delle murature sia
su piazza San Francesco sia su piazza Chanoux preliminare alla
sistemazione dell'archivio stesso.
La tempistica del suddetto intervento, determinata dalla
necessità di eseguire gli scavi con modalità di ricerca
archeologica e dall'eventuale ritrovamento di reperti, rende
opportuna la posticipazione delle opere di recupero dei locali
interrati in una successiva programmazione.
Conseguentemente a quanto sopra, della cifra attualmente a
disposizione nel Piano possono essere riallocati ad altri
interventi euro 320.000,00;
b) riqualificazione piazze della Cattedrale, San Francesco e
Roncas
La realizzazione delle suddette piazze è subordinata
all'esecuzione, da parte della Sovrintendenza regionale, di vari
lotti di interventi di scavi archeologici alcuni dei quali già
eseguiti ed altri già programmati nei prossimi anni; si rende,
pertanto, opportuna la posticipazione della sistemazione delle tre
piazze in una successiva programmazione.
Conseguentemente a quanto sopra, della cifra attualmente a
disposizione nel Piano possono essere riallocati ad altri
interventi euro 2.244.259,31.
- INTERVENTI DA MODIFICARE
a) riqualificazione via Sant'Anselmo
Il maggiore finanziamento è stimato in relazione al rimborso
alle Società proprietarie per lo spostamento degli impianti
tecnologici interferenti con il costruendo cunicolo.
Maggiore spesa prevista euro 135.000,00;
b) sistemazione parco Saumont
Il Comune, per dare completezza al parco già realizzato
nell'ambito del Piano, ritiene opportuno sistemare a verde anche
l'area limitrofa, posta a monte, recentemente acquistata
dall'Amministrazione comunale, nonché migliorare l'accessibilità
sistemando il tratto di strada tra la nuova rotonda di accesso al
parco e il bivio per frazione La Comba.
Maggiore spesa prevista euro 550.000,00;
c) sistemazione parco urbano Roncas e recupero casa
Deffeyes
L'importo attualmente previsto dal Piano era stato
quantificato sulla base di un computo metrico estimativo di massima
redatto sulla base del prezziario vigente nel 2001.
Nel corso dell'anno 2006 è stato redatto e consegnato il
progetto definitivo dell'intervento, il costo desunto dal computo
metrico estimativo definitivo, redatto sulla base del prezziario
vigente nel 2006, comporta una maggiore spesa di euro
2.080.000,00;
d) costruzione rotonda via Partigiani
Il progetto appaltato e in corso di realizzazione non include
l'esecuzione dell'impianto di illuminazione pubblica (sono previste
le sole predisposizioni edili) e delle opere di arredo urbano, per
la realizzazione di quanto sopra è quantificata una maggiore spesa
di euro 1.100.000,00 (di cui euro 600.000,00 a valere sulle risorse
del Piano);
e) Assistenza tecnica
Permane la necessità di fare ricorso, anche per i prossimi
anni, ad apporti professionali esterni volti a fornire assistenza
tecnica al personale comunale incaricato dell'esercizio delle
funzioni amministrative di attuazione del Piano.
Maggiore spesa prevista euro 80.176,11.
- RIALLOCAZIONE FINANZIAMENTI / RIASSEGNAZIONE
RISPARMI
a) collegamento via Ponte Suaz - via G. Eyvia
L'intervento del secondo lotto comporta un costo maggiore per
gli oneri di esproprio inizialmente sottostimato, tuttavia
l'Amministrazione comunale ha acceso, per l'esecuzione
dell'intervento stesso, un mutuo di complessivi 4 milioni di euro.
Conseguentemente a quanto sopra della cifra attualmente a
disposizione nel Piano possono essere riallocati ad altri
interventi euro 350.000,00.
b) realizzazione ponte sul Buthier tra Vie Chabod - M.
Emilius
É in corso il collaudo dei lavori. Il risparmio, ammontante a
euro 50.000,00, deriva dal ribasso d'asta dell'appalto dei lavori
principali.
c) Risparmi, ammontanti complessivamente a euro 480.916,80,
derivanti da minori spese sostenute per l'esecuzione degli
interventi sotto indicati rispetto a quanto inizialmente previsto
per i medesimi: riqualificazione via Martinet, riqualificazione
area Antica Zecca, accessibilità Saumont, potenziamento verde,
manutenzione straordinaria edifici Stura e Filippini, sistemazione
vie Roma e Parigi, sistemazione via Paravera, collegamento
S.S. 26 - quartiere Dora, costruzione rotonda via Carrel,
realizzazione parcheggio pluripiano regione Consolata, costruzione
strada frazione Vignoles, progettazione sottopasso zona F8,
progettazione circuiti ciclabili
;
Tenuto conto che la proposta in esame prevede, inoltre, che
non verranno più adottate ulteriori modifiche al Piano stesso, né
verranno autorizzate ulteriori riallocazioni/riassegnazioni di
finanziamenti e che eventuali maggiori oneri, per la realizzazione
degli interventi del Piano, saranno interamente posti a carico
dell'Amministrazione comunale e eventuali minori costi o risparmi
comporteranno la pari riduzione del finanziamento
regionale;
Preso atto che la proposta di modifiche precisate in
dettaglio ai paragrafi precedenti è stata sottoposta all'esame e
positivamente valutata - in considerazione delle motivazioni
addotte dal Comune - dal Comitato di Sorveglianza, istituito ai
sensi del punto 4.3 del Piano decennale, nella seduta del 29
gennaio 2008;
Ritenuto che la suindicata proposta formulata e approvata dal
Comune possa formare oggetto di approvazione da parte del Consiglio
regionale;
Richiamata la deliberazione della Giunta regionale n. 2507 in
data 29 agosto 2008 concernente l'approvazione del bilancio di
gestione, per il triennio 2008/2010, con attribuzione alle
strutture dirigenziali di quote di bilancio e degli obiettivi
gestionali correlati e di disposizioni applicative, con decorrenza
1° settembre 2008;
Visto il parere favorevole di legittimità rilasciato dal
Direttore della Direzione programmazione e valutazione
investimenti, dell'Assessorato opere pubbliche, difesa del suolo e
edilizia residenziale pubblica, in data 22 agosto 2008, ai sensi
del combinato disposto degli articoli 13, comma 1, lettera e) e 59,
comma 2, della legge regionale 23 ottobre 1995, n. 45, sulla
presente deliberazione;
Visto il parere della III Commissione consiliare
permanente;
Delibera
l'approvazione ai sensi dell'articolo 2, comma 3, della legge
regionale 2 marzo 1992 n. 3, delle modifiche al piano decennale di
interventi per la riqualificazione di Aosta, riportate in dettaglio
nelle premesse, dando atto che non verranno più adottate ulteriori
modifiche al Piano stesso, né verranno autorizzate ulteriori
riallocazioni/riassegnazioni di finanziamenti e che gli eventuali
maggiori oneri, per la realizzazione degli interventi del Piano,
saranno interamente posti a carico dell'Amministrazione comunale e
gli eventuali minori costi o risparmi comporteranno la pari
riduzione del finanziamento regionale e che gli interventi (il cui
termine ultimo di effettuazione dei pagamenti è fissato
all'avvenuto collaudo degli stessi) che porteranno a compimento il
Piano sono quelli riportati nella sottostante tabella.
INTERVENTI CHE PORTANO A CONCLUSIONE IL PIANO
COSTO TOTALE FONDO REGION. PIANO
COSTO FONDO REGIONALE P.O.2003/2008
SPESA SOSTENUTA P.O.2003/2008
SPESA DA SOSTENERE P.O.2003/2008
FONDO COMUNALE
1.1.4 riqualificazione via S. Anselmo
4.338.778,31
3.668.778,31
329.912,10
3.338.866,21
1.3.1 palazzo municipale
4.689.536,88
1.857.363,55
19.355,91
1.838.007,64
1.3.3 restauro Hotel des Etats
1.892.226,18
1.804.444,37
87.781,81
2.1.1 sistemazione parco Saumont
3.018.241,55
2.094.196,86
924.044,69
2.2.1 recupero area Tzatelair
1.161.340,57
891.935,98
269.404,59
2.3.1 sistemazione parco Roncas
2.843.694,21
359.273,44
2.484.420,77
2.3.2 recupero casa Deffeyes
2.337.142,67
387.342,67
1.949.800,00
3.1.2 4° lotto quartiere Cogne
8.702.274,19
344.550,78
8.357.723,41
4.1.6 colleg. vie Ponte Suaz-G. Eyvia
3.845.240,34
2.189.357,55
8.029,44
2.181.328,11
+ 4.000.000,00
4.5.1 realizz ponte sul Buthier
3.142.864,75
2.676.993,11
465.871,64
4.5.6 costruzione rotonda via Partigiani
3.044.513,15
405.221,87
2.639.291,28
+ 500.000,00
4.5.7 sistemazione via Adamello
1.305.920,35
75.715,40
1.230.204,95
4.5.8 allargamento strada Rochère
3.084.254,85
71.548,36
3.012.706,49
4.6.2 progettazione area sosta Puchoz
270.580,51
193.480,51
77.100,00
assistenza tecnica
1.548.442,27
1.238.891,71
309.550,56
40.066.994,66
10.900.892,51
29.166.102,15
saldo per lavori già ultimati
25.524,01
+
TOTALE SPESA DA SOSTENERE
29.191.626,16
=
COSTO TOTALE FONDO REGIONALE PIANO = costo comprensivo dei
lotti già ultimati.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Grazie, Presidente. Credo sia
necessario, anche se brevemente, illustrare questo provvedimento,
che è stato anche affrontato con attenzione in III Commissione,
dove sono stati dati dei dati per poter meglio leggere la storia di
questo piano.
Ricordo che la legge regionale 3/1992, concernente interventi
per la riqualificazione di Aosta quale moderno capoluogo regionale,
prevedeva l'esecuzione di alcuni interventi diretti a qualificare
servizi ed infrastrutture della città, al fine di raggiungere
determinati obiettivi. L'esecuzione pratica era demandata a un
piano decennale di interventi, finanziato per un importo
complessivo di 150 miliardi, pari a 77.468.534 euro, da parte della
Regione e da conseguenti programmi operativi pluriennali.
In questi anni si sono succeduti programmi operativi, proroghe,
modifiche, ricollocazione di risorse finanziarie, eccetera, quindi
riteniamo che bene abbia fatto il Comune di Aosta insieme
all'Amministrazione regionale di portare all'attenzione di questo
Consiglio come ultimo atto finale questo intervento, per mettere un
punto fermo a questo piano decennale, in modo da chiudere alcune
opere in fase di esecuzione e riassegnare alcune risorse per il
completamento di quelle che rimangono. In commissione, oltretutto,
si erano date delle tabelle con delle descrizioni un po' diverse
rispetto a quelle previste dall'atto che abbiamo oggi
all'attenzione del Consiglio, per far meglio capire quali erano le
opere affrontate, le opere realizzate, le opere che avevano solo
avuto una piccola fase di progettazione e le opere in fase di
ultimazione.
Credo che poi anche sulla complessità finanziaria si sia data
una informazione sufficiente, per far capire ai commissari e ai
consiglieri la bontà di questo atto. La bontà sta soprattutto nel
fatto che le modificazioni che avverranno in futuro su questo piano
decennale non verranno più autorizzate, né verranno autorizzate
ulteriori riallocazioni/riassegnazioni di finanziamenti, e che gli
eventuali maggiori oneri, per la realizzazione degli interventi del
piano, saranno interamente posti a carico dell'Amministrazione
comunale e oltretutto gli eventuali minori costi o risparmi
comporteranno la pari riduzione del finanziamento regionale. Questa
è una cosa molto importante, perché farà da volano affinché ci sia
celerità nell'esecuzione, per evitare aumenti dei prezziari e
quant'altro, anche perché se questi aumenti ci saranno, saranno a
totale carico del Comune di Aosta.
Credo che sia questo il fondamento di questo atto, che da una
parte fa autocritica da parte di tutti, anche nostra, con il Comune
di Aosta, e dall'altra ci deve insegnare per marciare meglio nel
futuro.
Aspetto il dibattito per eventualmente intervenire in replica o
per rispondere alle domande che seguiranno.
Si dà atto che, alle ore 11,37, assume la presidenza il
Vicepresidente André Lanièce.
Presidente
- Dichiaro aperta la discussione generale.
La parola al Consigliere Comé.
Comé (SA-UdC-VdA)
- Grazie, Presidente. Cari colleghi,
oggi siamo chiamati, direi per l'ultima volta, ad esprimere il
nostro giudizio su delle modifiche resesi necessarie nel quadro del
piano di riqualificazione di Aosta capoluogo regionale, previsto
dalla legge regionale 3/1992. Tale legge ha rappresentato a suo
tempo una grande proposta innovativa, rispettosa e attenta alle
esigenze della città capoluogo della nostra regione, sede specifica
ed importante di strutture pubbliche e di servizi di grande utilità
per l'intera collettività valdostana.
La legge in parola è stata all'avanguardia, tanto che in
numerosi altri interventi operati in ambito nazionale e
segnatamente nel testo del federalismo fiscale approdato al Senato,
a distanza di ben 16 anni dalla nostra normativa, si trovano
principi ispiratori analoghi a quelli da noi elaborati allora,
tant'è vero che ritroviamo nella voce che si riferisce a Roma
capitale, dove vengono indicati stanziamenti per finanziare i costi
che la città ha necessità di sostenere per effetto dei servizi
aggiuntivi.
Oggi non ritengo di dover entrare nell'analisi specifica delle
modifiche apportate al finanziamento degli interventi, anche perché
ciò è avvenuto puntualmente nel corso dei lavori della III
Commissione, che presiedo e che ha convenuto inoltre di effettuare
i più opportuni riscontri ed approfondimenti in collaborazione
anche con il Comune di Aosta, attraverso sopralluoghi che verranno
poi previsti. Voglio però sottolineare come questo piano abbia
permesso alla Città di Aosta di realizzare progetti in ben cinque
chiamati assi prioritari, che erano stati definiti dal Comune di
Aosta, indicando anche le percentuali di utilizzazione dei fondi
globalmente assegnati. Questa era una di quelle richieste che da
parte dei commissari erano state rivolte in modo particolare al
Comune di Aosta: recupero e valorizzazione del centro storico, sono
stati impiegati il 23,7% dei fondi; il recupero della pubblica
fruizione di aree verdi, il 17,7%; la riorganizzazione degli spazi
urbani e relativi funzioni (tipo quartiere Cogne) 23,6%;
miglioramento della mobilità, 30,9% dei fondi; altri interventi,
quindi manutenzione e messa a norma, 4,1%.
Le modifiche che oggi ci accingiamo ad approvare, scaturiscono
dalla volontà espressa dal Consiglio comunale di Aosta, che nello
scorso mese di marzo ha deliberato quali opere intende portare a
termine e quali accantonare, ricollocando in funzione di tali
scelte le risorse finanziarie disponibili.
Ritengo quindi doveroso da parte nostra accogliere oggi tali
proposte, sulla base di quanto già deliberato dalla Giunta
regionale, che - questo ritengo che sia il punto importante per
questa approvazione - dichiara essere questo l'ultimo aggiornamento
possibile della norma in vigore e pone gli oneri per eventuali
ulteriori innovazioni ad esclusivo carico del bilancio
comunale.
Per concludere, il giudizio sulla legge regionale 3/1992 è un
giudizio positivo, nonostante non si possano sottacere le eccessive
lungaggini evidenziate nelle tempistiche del processo di
realizzazione complessiva del piano. Guardando al futuro, è
necessario porre mano senza indugi alla fase di concertazione di un
nuovo progetto strategico, che veda la partecipazione sinergica
della Regione e del Comune di Aosta, e noi riteniamo necessario
anche un nuovo soggetto, il Conseil de la plaine, con cui
concordare le ineludibili interazioni fra capoluogo e i centri
abitati della cintura. Il nuovo progetto strategico di Aosta dovrà
in particolare puntare su un nuovo snellimento delle procedure e di
tutto l'iter burocratico, per rendere decisamente più incisiva e
immediata l'azione del capoluogo regionale. Grazie.
Si dà atto che, alle ore 11,38, riassume la presidenza il
Presidente Alberto Cerise.
Président
- La parole au Conseiller Giuseppe Cerise.
Cerise G. (VdAV-R)
- Merci, M. le Président. Mi pare che
oggi venga portata all'esame del Consiglio, come se si trattasse di
una mera presa d'atto, l'approvazione conclusiva al piano decennale
per la riqualificazione di Aosta, piano che la legge regionale
definisce: interventi per la riqualificazione di Aosta quale
moderno capoluogo regionale, qualcuno dice anche capitale. Non mi
spaventa il termine, essendo una regione a statuto speciale, Aosta
può ben essere definita una moderna capitale. Ma pare del tutto
evidente che quando si usa questo termine, moderno capoluogo o
capitale, ci si riferisce a qualcosa di un alto profilo
concettuale, al di là delle importanti risorse ad esso
allocate.
Credo che l'argomento meriti qualche riflessione. Auspico che
veramente si tratti di modifiche conclusive. Prendo atto che il
deliberato dice testualmente: "dando atto che non verranno più
adottate ulteriori modifiche al Piano stesso, né verranno
autorizzate ulteriori riallocazioni/riassegnazioni di finanziamenti
e che gli eventuali maggiori oneri, per la realizzazione degli
interventi del Piano, saranno interamente posti a carico
dell'Amministrazione comunale e gli eventuali minori costi o
risparmi comporteranno la pari riduzione del finanziamento
regionale e che gli interventi (...) che porteranno a compimento il
Piano sono quelli riportati nella sottostante tabella".
Credo che nell'aprile 2003 siano state pronunciate più o meno le
stesse parole in questa sala: "il mancato rispetto dei termini del
compimento delle varie fasi attuative stimate dal Comune...; così
come eventualmente prorogati dalla Giunta comunale e regionale
comporta l'automatico... delle successive fasi attuative; le
nouveau volet 2003-2008 prévoit l'achèvement du plan décennal"; e
così via.
Finalmente prendo atto di questo deliberato, se verrà poi
applicato, noi ci troveremo in futuro a ragionare su questo
argomento, perché qui stiamo esaminando non la modifica del piano
originario, ma la modifica della modifica delle modifiche, con le
relative proroghe, alcune fra l'altro approvate a sanatoria. Si è
passati dalla posticipazione dei termini di attuazione di alcune
opere, alla rideterminazione della tempistica di altre, allo
stralcio di numerosi interventi e la conseguente riallocazione
delle risorse su altre.
Mi pare di poter dire che sia sostanzialmente mancata una
strategia di insieme, un filo conduttore di raccordo fra i vari
interventi; per fortuna credo trattasi di finanziamenti regionali,
dunque una gestione domestica,
inter nos
. Cosa sarebbe
successo se si dovevano gestire fondi europei? Probabilmente una
parte di questi sarebbe stata persa. Posso capire che vi siano
delle difficoltà oggettive di intervento, specialmente in certe
zone, ma non si deve perdere la visione di insieme di un piano di
tale portata, che non può diventare la lista della spesa dove
attingere per finanziare opere certamente utili - non lo metto in
dubbio - ma che dovrebbero rientrare comunque nell'ordinaria
gestione comunale.
Un accenno lo vorrei fare anche ai maggiori costi piuttosto
consistenti di alcune opere. Se certi aumenti possono essere
comprensibili in quanto relativi all'adeguamento dei prezzi o per
imprevisti che siano tali nella vera accezione del termine, lo sono
un po' di meno quando si tratta di evidenti carenze progettuali. Le
interferenti delle reti tecnologiche, gli arredi urbani,
l'illuminazione, solo per citarne alcune, possono e devono essere
necessariamente previste nella fase progettuale. Non è una critica
quella che faccio: evidenzio solo un problema piuttosto comune,
vissuto anche per esperienza personale in materia di opere
pubbliche. Ma credo che quando sono state normate le disposizioni
per le tre fasi progettuali (preliminare, definitivo, esecutivo,
oltre all'eventuale studio di fattibilità) lo scopo fosse quello di
avere dei progetti ben definiti, onde evitare sorprese in fase
esecutiva. Mi rifiuto di pensare che lo si è voluto unicamente per
far lievitare le parcelle dei professionisti.
Oggi - spero almeno - dovrebbe chiudersi, quanto meno sotto il
profilo politico, un capitolo per quanto riguarda l'impegno di
questo Consiglio e speriamo che la prossima programmazione sia
caratterizzata da precisi indirizzi politici e da una strategia di
insieme che leghi in modo sostanziale tutti i progetti, gli
interventi che quel piano prevederà. Abbiamo appreso dell'incontro
della Giunta regionale con quella comunale in merito alla futura
programmazione: da quello che abbiamo percepito pare vi siano in
vista grandi idee e grandi opere. Vedremo e valuteremo in merito.
Personalmente credo che l'ordine di grandezza di un intervento, di
un'opera non si possa misurare unicamente in relazione ai costi e
alla dimensione, ma soprattutto sulle ricadute positive che può
avere sulla comunità e dalle risposte concrete che potrà dare ai
bisogni della gente. Credo che in futuro sia questa la filosofia
che indirizzerà le scelte del governo regionale. Grazie.
Président
- La parole au Conseiller Agostino.
Agostino (UV)
- Grazie, Presidente. Solamente per
spendere due parole a favore di questo provvedimento, che ha fatto
sì che in tutti questi anni Aosta diventasse tra le città di
provincia sicuramente fra le più sviluppate e vivibili d'Italia;
statistiche alla mano lo dimostrano. Infatti Aosta primeggia in
quasi tutti i servizi: dove non è prima, è seconda, dove non è
seconda è terza, comunque è sempre fra le prime e davanti trova
città come Bolzano, Trento, Parma, città all'avanguardia. Quindi
questo provvedimento di Aosta capoluogo, legge del 1992, ha fatto
sì che Aosta potesse svilupparsi in tutto e per tutto.
Ieri mi ha fatto piacere sentire dal Presidente Rollandin
dell'accordo che si troverà fra Comune di Aosta e Regione sul
poligono di tiro, come spero si trovi un accordo su tutte quelle
strutture sportive e non, che abbiano una valenza regionale, in
modo che il Comune di Aosta venga alleggerito dai costi di gestione
di tutte queste strutture, in modo che possa destinare risorse in
altri settori importanti, per citarne uno, il turismo.
Quindi auspico che alla conclusione finale di questo piano
decennale di Aosta capoluogo si proceda a un nuovo accordo fra il
Comune e la Regione, per migliorare Aosta quale moderno ed
efficiente capitale alpina, come merita di essere. Spero che alla
conclusione di questo piano, che ormai non ha più proroghe, venga
trovato un altro accordo per far sì che Aosta meriti di essere
questa capitale alpina, sviluppata, moderna ed efficiente come noi
auspichiamo. Speriamo solo che ad Aosta - perché qua, ci sono tanti
sindaci ed amministratori di altri comuni e spero nel mio piccolo
di difendere un poco Aosta - non vengano solo al momento delle
elezioni ad attingere come ad un grosso serbatoio di voti, e che si
ricordino che c'è anche Aosta come polo di servizi, che tutto viene
fatto su Aosta, che viene così usurata dall'intera popolazione
regionale.
Ben venga questo provvedimento e ben venga un altro accordo
futuro, che faccia sì che di Aosta possano ricordarsi fuori dalla
regione come di una capitale alpina moderna ed efficiente.
Président
- La parole au Conseiller Rigo.
Rigo (PD)
- Grazie, Presidente. Aosta
avant
tout
...
Il provvedimento in discussione rappresenta il momento
conclusivo della legge 3/1992, conosciuta come legge per Aosta
capoluogo: lo hanno detto l'Assessore, i colleghi Cerise, Comé e
Agostino che mi hanno preceduto. Un provvedimento nato agli inizi
degli anni '90 in un particolare momento politico, una stagione
delicata nei rapporti fra le forze politiche. Una legge che
possiamo dire figlia di un matrimonio politico consumato
velocemente...
Quel momento politico era stato determinato anche da difficili
rapporti fra il Comune e la Regione, rapporti che sul piano
amministrativo purtroppo ancora oggi sono condotti non sempre con
spirito di leale collaborazione.
Una legge che aveva la finalità di dare risposta a una necessità
vitale per Aosta: dare un'anima e un corpo a una città che era
cambiata profondamente. Un provvedimento che nasceva con finalità
che il nostro gruppo politico ha salutato con soddisfazione. Voglio
riassumerne i significati, perché si riconosceva la funzione di
capitale valdostana della nostra città, prevedendo finanziamenti
destinati a migliorare la qualità di servizi a disposizione di
tutti i valdostani e non solo per gli aostani. Si riconosceva
l'autonomia della città nella definizione di un programma
pluriennale di opere, che nel loro complesso dovevano garantire il
miglioramento della qualità urbanistica ed ambientale di Aosta. Si
riconosceva la programmazione, parola nuova allora e molte volte
ancora nuova adesso, come cornice ad una serie di interventi che
dovevano nascere attraverso un processo di concertazione fra
istituzioni e organismi democratici.
Per garantire la serietà del processo di programmazione, il
Comune di Aosta ha istituito un nucleo di valutazione composto da
esperti e da professionisti esterni, che ha lavorato con continuità
alla redazione del piano decennale, ai suoi aggiornamenti e alla
verifica dei risultati ottenuti. Non è stato un processo facile,
come hanno ricordato i consiglieri, in particolare il collega
Cerise. Non è stato facile rispettare i tempi di progettazione e di
realizzazione previsti nei diversi piani. Grandi ambizioni erano
riposte allora - il collega Comé lo ha detto, era una legge
innovativa nel processo - nel piano decennale, forse troppe:
ricordo che erano 75 o 76 gli interventi in agenda. La legge
regionale sugli appalti che veniva di tanto in tanto modificata, i
saggi archeologici, la sperimentazione di interventi strutturali
normativi - in via Edouard Aubert che, se non ricordo male, è stato
il primo vero intervento degli anni '95-96, cioè quando le ruspe
vanno a scavare, sette anni dopo l'approvazione della legge -, le
difficoltà intercorse all'interruzione dei finanziamenti nel '95-96
e ripresi nel '97, la non abitudine a lavorare in maniera
collegiale fra dirigenti e funzionari, fra amministratori e fra tre
piani decennali diversi, che hanno fatto lievitare i costi e
allungare i tempi di realizzazione delle opere. Infatti il primo
dato che risulta evidente oggi è che la legge regionale aveva
previsto flussi finanziari per un periodo di dieci anni, mentre
stiamo chiudendo gli effetti di tale legge oggi nel 2008.
É questo un primo elemento di riflessione da tenere presente
guardando al futuro. Come ridurre i tempi di progettazione e
realizzazione delle opere a valle di un processo di pianificazione
e programmazione condiviso? É un problema generale, che riguarda
anche l'Amministrazione regionale, ma che dovrà essere affrontato
se si vuole rendere efficaci in tempi accettabili le decisioni
assunte a livello politico.
Il secondo elemento di riflessione concerne la tipologia e le
qualità delle opere realizzate in questo lungo periodo. É naturale
che esistano opinioni diverse nella città e non solo: troppe
rotonde? Troppe opere minute di scarso valore strategico? Pochi
investimenti in opere e strutture per servizi in grado di cambiare
il volto della città? Ritengo che nel complesso gli interventi
previsti nel piano decennale abbiano contribuito a migliorare la
qualità dei servizi e anche la qualità della vita nella città.
Diceva prima il collega Agostino che ci sono alcuni indicatori che
lo dimostrano: le classifiche stilate da osservatori esterni sulla
qualità dei servizi, sulle condizioni ambientali, sulla qualità del
vivere urbano che collocano Aosta in alto nelle classifiche.
Completiamo quindi quel programma e oggi lo completiamo.
Cominciamo ad impegnarci nella stesura di una nuova legge per Aosta
capoluogo che tenga conto del livello raggiunto e si preoccupi dei
nuovi bisogni legati alla funzione della città. Con l'approvazione
dell'atto amministrativo che stiamo esaminando questo è possibile.
Oggi termina l'esperienza della legge del 1992; lo abbiamo detto
tutti: si volta pagina. Questo è l'aspetto qualificante di questa
deliberazione: si sono fatte delle scelte, si sono concentrati gli
sforzi finanziari nel completamento di alcuni interventi ed oggi
guardiamo al futuro.
Tre a nostro parere sono le direttrici da privilegiare. La
prima: Aosta è città turistica, ricca di testimonianze storiche ed
archeologiche che la fanno rientrare nel circuito italiano delle
città d'arte. Questa funzione deve essere rafforzata con una rete
di infrastrutture e servizi che valorizzi il patrimonio storico
culturale, interventi fondamentali per il rilancio economico.
Seconda: la città dei servizi per tutti i valdostani impone una
concertazione fra Regione, Comune di Aosta e Conseil de la plaine
per migliorare il sistema di edifici che ospitano le attività di
servizio, con attenzione alla viabilità, alla mobilità e alla
sosta, a cominciare proprio dall'ampliamento dell'ospedale
regionale: Terza: la città universitaria. Dopo l'avvio del recupero
funzionale dell'ex caserma Testafochi, anche in questo caso servono
infrastrutture per l'accoglienza e il tempo libero che completino
una offerta di qualità per gli studenti che arrivano dalle altre
regioni o dall'estero.
Sono questi alcuni spunti di riflessione, che ci devono aiutare
a finalizzare meglio gli investimenti, ferma restando l'esigenza di
mettere mano al tema delle procedure, perché la situazione
economica del paese e le prospettive di sviluppo ci impongono di
fare in fretta, di utilizzare al meglio le risorse disponibili, di
concentrare la nostra attenzione su settori economici quali il
turismo, ancora capaci di produrre sviluppo economico ed
occupazione, dando però risposte anche alle necessità di una realtà
industriale che è ancora per fortuna forte e vitale nella
città.
Queste, le ragioni e le motivazioni che ci portano ad esprimere
un voto favorevole al provvedimento in discussione. Grazie.
Président
- La parole au Conseiller La Torre.
La Torre (FA)
- Mi fa piacere intervenire dopo il collega
Rigo, che ha fatto anche dei richiami politici a questa legge.
D'altronde ho sentito anche da altri colleghi riferimenti positivi
alla genesi di questa legge, che non possono che farmi piacere
visto che sia io che l'amico Alder Tonino fummo i fecondatori di
questa legge. Una legge che - è vero - nasceva in un momento
particolare della politica, ma che aveva forse nel suo vero
significato di innovazione il fatto di non voler essere una legge
politica. Non era una legge legata a una condizione politica, ma
era una legge che derivava da una coscienza amministrativa del
ruolo di una città, che doveva essere rivalutato in funzione della
crescita di una regione. É per questo che questa legge oggi
continua ad avere la sua valenza, perché se fosse stata una legge
politica, evidentemente la politica l'avrebbe cancellata. In realtà
così non sarà, anzi, mi ha fatto piacere sentire dire da Dario che
addirittura nel federalismo si ritrovano degli accenni: non li ho
letti, mi farà piacere andarli a vedere, perché credo che fosse
questo uno spirito innovatore, che voleva creare una legge in
funzione delle esigenze dei cittadini e quindi il senso è
questo.
Il senso che poi volevo metterci dentro, io in particolare, era
anche quello di una certa ambizione che la città doveva avere:
pensare in grande come dicono i francesi, immaginare qualcosa che
andasse oltre l'ordinaria amministrazione. Una città che cambia,
che si trasforma e che cerca di essere il motore di una regione,
ecco perché volemmo chiamarla capitale-capoluogo Aosta, darle
questo ruolo di capitale, e far riferimento a moderna capitale:
perché diventava centro moderno di sviluppo, perché doveva essere
il traino di tutta una regione che cresceva evidentemente con
necessità diverse.
Questa legge in sé voleva generare delle forti aspettative: per
il numero sicuramente degli interventi, ma credo soprattutto la
consistenza degli stessi, quindi non ordinaria amministrazione, ed
è questo l'elemento su cui vorrei soffermarmi.
La legge l'abbiamo fatta e l'abbiamo consegnata, questo è stato
l'epilogo, l'abbiamo consegnata all'epoca al sindaco Fiou, che
doveva continuare a muoversi cercando quell'anelito forte di
apertura e rilancio di una città. Già all'epoca era pronto un piano
urbano dei parcheggi, lo ricordo perché la sigla era PUP e mi
sembrava ridicola, ma era il piano urbano dei parcheggi di Aosta
che avevamo già fatto approvare al ministero perché all'epoca si
dovevano avere delle autorizzazioni, ma che di fatto non fu mai
compreso e applicato in quanto all'importanza di creare dei
parcheggi di attestamento sui quattro poli della città. Era pronta
una viabilità che non era solo fatta di rotonde, perché tutte le
rotonde che stanno facendo sono ancora quelle della viabilità che
presentammo noi, che stanno facendo senza aver applicato il piano
della viabilità, cioè senza che la viabilità sia riletta e
modificata sulla base della mobilità della città. Questo non è
grave, perché ogni cosa può avere una evoluzione e molte volte le
cose che non vengono fatte sono addirittura un'occasione, perché
possono essere corrette, aggiornandole meglio ai tempi che corrono.
Ma oggi dobbiamo dire, leggendo questa delibera, che dobbiamo
riportare la nostra attenzione su Aosta ed agire.
Aosta è una città che continua ad avere questo ruolo di traino
rispetto a tutta la regione, perché è giusto pensare di investire
100 milioni di euro a Courmayeur per gli attestamenti funiviari e
grandi opere, ma non ci dobbiamo dimenticare del ruolo che può
giocare Aosta: ha detto bene Rigo quando fa riferimento alla città
romana, medioevale, a tutta la potenzialità che può esprimere la
città rispetto alla regione. Allora dobbiamo forse immaginare
qualcosa di più e il momento è propizio, perché mai come adesso, se
ci mettiamo a guardare la situazione di Aosta, ci rendiamo conto
dell'opportunità che abbiamo. Dispiace fare questo ragionamento,
perché mi sembra di prevaricare un poco il mio ruolo. Dovrebbe
essere un ragionamento che fanno ad Aosta in Comune, ma ad Aosta
non lo sento fare. Metto dentro anche il mio gruppo, esprimo quindi
una critica a tutti i gruppi di Aosta, anche al nostro.
In questo momento Aosta non è un problema legato all'ampliamento
dell'ospedale o legato al Puchoz, alle caserme o all'area F8, ma è
un problema di insieme. Se prendiamo queste quattro cose e le
analizziamo, non parlando delle caserme, del Puchoz, dell'ospedale,
dell'area F8, del parcheggio autostradale o della stazione che
doveva essere ripensata alla luce di una possibile Aosta-Martigny,
che non ci sarà più, ma che oggi può essere rivista alla luce di un
servizio di mobilità diverso della città, ci accorgiamo che oggi
bisogna avere una visione più ampia della trasformazione della
città.
Ma possibile che Aosta città romana, Torino città romana: in
piazza San Carlo sono riusciti a realizzare un parcheggio per 2000
macchine, e tempo che lo hanno detto lo hanno fatto, e noi ad Aosta
non siamo riusciti a fare dei parcheggi di attestamento? Ne
parlavamo 15 anni fa!
Se vogliamo rileggere la legge per Aosta moderna capitale, forse
ci accorgeremmo che la vera destinazione e il vero spirito di
questa legge era di andare in questa direzione, pensare a delle
grandi trasformazioni. L'ultima trasformazione che forse ha
lasciato un segno sul centro storico, in termini di intervento
visibile, è stata la biblioteca; altri interventi visibili, quelli
di miglioramento dell'illuminazione. Per non entrare poi nelle
polemiche dell'identità della città, perché quando io posi la
questione sulle pietre cinesi che fece tanto incazzare Cerise, alla
fine poi così torto non avevo. Partii dalle pietre cinesi e
menomale che mi fermai lì, perché il ponte che deve ancora essere
collaudato non funziona! Non funziona! Hanno sbagliato anche
l'inclinazione, non bisognerebbe neanche pagarli quei progettisti
perché non riescono nemmeno a far girare i pullman! Non
bisognerebbe pagarli, perché la gente questo si vuole sentir dire:
che quando qualcuno sbaglia non lo si paga e i progettisti che
sbagliano non si riprendono più! Anche i politici, vale per tutti,
ci mancherebbe altro! E allora quando si legge nel piano che una
rotonda come quella di viale dei Partigiani costa 3 milioni di
euro, ma è una rotonda a 5 stelle! Non so quante camere costruisce
in un suo albergo Maquignaz con 3 milioni di euro, ma almeno 20
camere le costruisce, quasi un albergo, e noi ci facciamo una
rotonda in viale dei Partigiani?
Una riflessione deve essere fatta. Non mi sembra che una rotonda
sia così strategica per un moderno capoluogo regionale, una
capitale che altre priorità dovrebbe avere. Allora l'invito che
voglio fare a questa città che è sonnolenta, che è addormentata,
dove la gente ha difficoltà a vivere, dove si creano tante
confusioni... Noi stessi magari facciamo confusione, mi ci metto
anch'io tra le forze politiche: l'autocritica è uno dei primi
passaggi che deve essere fatto quando si vuole crescere, cambiare e
migliorare. Non riusciamo a fare i
dehor
, ci confondiamo sui
dehor
! Poi basta andare in qualunque città, come Chamonix e
vedere come si fa a sviluppare il commercio ma si devono dare gli
strumenti per sviluppare il commercio! Non c'è una mobilità e
dobbiamo dare una mobilità interna a questa città...! Allora,
Signori, dobbiamo avere il coraggio queste cose di affrontarle!
Penso che Cleto su questo argomento potrebbe aprire una valigia,
no, un baule su queste cose, potrebbe dirne tantissime! Sono 77
milioni di euro: cerchiamo di capire come un progetto di questo
tipo debba essere attinente anche a delle ambizioni.
Valdostani, dobbiamo essere ambiziosi, dobbiamo guardare in
grande per la nostra Capitale. Ci rifacciamo ai francesi, ma
dobbiamo essere ambiziosi anche noi, avere delle aspettative e far
sognare i cittadini, non solo gli aostani, ma anche quelli degli
altri comuni! Diamo anche delle prospettive! Non parliamo solo di
illuminazione o rifacimento dei marciapiedi... non fa sognare! Poi
se li facciamo con le pietre cinesi, non fanno sognare, perché poi
camminare a Torino o ad Aosta o a Bergamo è uguale, non si coglie
più la differenza, sono tutte pietre cinesi uguali!
Facciamo un po' sognare, e realizziamo questi aneliti! La
Regione credo che stia facendo uno sforzo, lo ha detto anche Viérin
che ha fatto anche una velata critica dicendo che è l'ultima volta,
sono lenti ad Aosta, bisogna sburocratizzare; credo che la Regione
stia facendo la sua parte, ma occorre che ad Aosta si dia una
mossa...
(interruzione di un consigliere fuori microfono)
...ha le sue responsabilità, Rigo le ricordava bene... ah il tuo
omologo!
Voglio dire in coscienza che questa delibera, che voteremo e
spero votino tutti, serva per spingere, o meglio, per far
comprendere a tutti ad Aosta che questa città è uno degli elementi
di fondo più importanti nella nostra regione, per il rilancio anche
turistico, economico e sociale.
Abbiamo delle grandi opportunità: c'erano dei problemi che si
stanno risolvendo come la convivenza con l'area Cogne. Il progetto
Cogne 2010 alleggerisce l'impatto sulla città: abbiamo una città
che si sta modernizzando, perché andare verso installazioni di tipo
tecnologico come il termoriscaldamento possono essere elementi di
sviluppo. Abbiamo una città che si sta qualificando anche per la
raccolta differenziata, una città che dovrebbe risolvere insieme
alla Plaine il problema dei rifiuti - io lo dico con chiarezza! -
secondo me in maniera netta, cancellando lo sconcio di quella
discarica a cielo aperto su cui tutti sono d'accordo che è il
massimo dell'inquinamento. Abbiamo una città che è sciabile nel
senso che mi ricordo che, quando partecipammo alle Olimpiadi,
l'unica città che poteva vantare di essere sciabile come la nostra
era Salt Lake City: sono delle rarità queste, cioè il fatto che tu
arrivi dall'autostrada e senza dover fare strade di montagna, puoi
parcheggiare lì l'auto e salire su una funivia. La stiamo
ricostruendo la funivia, diventerà bellissima, ma proviamo ad
immaginare qualcosa di grande: una porta a sud della città. Lo
dicevo già negli anni '90, non ero mica un genio, ma occorre una
porta a sud di questa città, per permettere a chi arriva di
fermarsi e di catturare quei turisti che vengono a sciare, perché
una volta che parcheggiamo l'auto lì, se ci fosse un collegamento
sul Decumano romano, comodo rispetto alla città, chi è andato a
sciare viene anche in città a comprare qualcosa, a vedere una città
che è bella!
Quindi questo Comune di Aosta che si dia una sveglia! Che
cominci ad essere più sensibile a queste necessità di cambiamento!
E poi saremo tutti contenti se con l'illuminazione nuova ci vedremo
meglio, questo vorrà dire che saremo più sicuri nelle strade: sarà
già qualcosa, ma mi sembra ancora poco! Grazie.
Président
- La parole au Conseiller secrétaire
Tibaldi.
Tibaldi (PdL)
- Grazie, Presidente. Indubbiamente la
legge del 1992, che venne votata dalla Giunta regionale prima e dal
Consiglio poi, costituì per il Comune di Aosta una grossa
opportunità in termini di ambizione e di modernità, perché
prevedendo una erogazione di 150 miliardi di vecchie lire in 10
anni, sulla base di una scelta estremamente libera e discrezionale
da parte del Comune, poneva nelle mani degli amministratori locali
una chance che sicuramente altri capoluoghi regionali o provinciali
italiani non hanno o non avrebbero avuto con così estrema
facilità.
Partendo dal discorso ambizione e modernità: sono stati
soddisfatti il primo requisito e soprattutto il secondo come
obiettivo? Diciamo che se uno si guarda intorno, indubbiamente in
Aosta - io la vivo da frequentatore e non da residente; ci sarà poi
qualcuno che potrà entrare nei dettagli operativi ed urbanistici
che sono cambiati in questi anni - qualche miglioria c'è stata in
termini di viabilità, di assetti urbanistici. Ma con 150 miliardi
si poteva fare di più? Noi crediamo di sì. Con 150 miliardi
impiegati opportunamente nell'arco del decennio, che poi sappiamo
essersi dilatato ormai a 16 anni, perché siamo arrivati al 2008,
anche se il piano ha visto gli albori solo nel 1996, oltre alle
fioriere, i marciapiedi rifatti, a qualche abbellimento temporaneo,
crediamo che si poteva fare di più.
É vero, collega Agostino, che lei è forte di una esperienza
comunale e la porta qui, dicendoci che Aosta compare spesso in
testa alle classifiche nazionali; è vero, leggiamo anche noi il
Sole 24Ore, Italia oggi, ma sappiamo che queste classifiche spesso
e volentieri si fanno scrivere a seconda di opportunità e
valutazioni che sono tutte anche confutabili.
Facciamo un ragionamento un po' diverso. C'è uno stadio che
possa definirsi stadio in città? C'è un teatro che possa definirsi
tale in città? Fermiamoci solo su questi due punti. Il teatro:
vogliamo prendere l'esempio dello Splendor che è 15 anni che giace
in attesa di definizione e di ultimazione?
Questa grossa chance che vi ha concesso l'allora giunta Bondaz
nel 1992, che poi ha dovuto trovare applicazione attraverso altre
giunte regionali del colore del suo stesso partito, ci pare che sia
stata sprecata in buona parte. Grandi opere per questa cifra non ne
vediamo. C'è stato il ponte sul Buthier che poteva avere una sua
singolare conformazione architettonica, senza pensare ai disastri
funzionali che ha creato in termini di viabilità stradale, come è
stato ricordato dall'ex sindaco di Aosta La Torre. È stata una
programmazione che si è fondata su rattoppi, su scelte minimali, ma
non su indirizzi politici chiari e definiti, quindi credo che gli
amministratori aostani debbano farsi un esame di coscienza. Un
grande beneficio finanziario, una grande generosità che gli è
derivata dalla Regione, ma un'incapacità nell'utilizzare queste
disponibilità in termini più funzionali per le esigenze della
cittadinanza. I parcheggi sono un altro capitolo che è rimasto
incompiuto e naturalmente soluzioni che vanno a tamponare
l'emergenza.
Mi sento di fare una critica anche all'Amministrazione
regionale, che dal 1996 ad oggi ha svolto una mera funzione
notarile di erogatore in termini contabili di assegni, di soldi, di
benefici a favore del Comune. Ci piacerebbe, Assessore Viérin,
visto che lei è un consigliere di lunga data, sapere se c'è anche
una valutazione politica da parte vostra su quello che è stato
fatto finora, su quello che resta da fare per portare a conclusione
il piano e se giudicate positivamente o se c'è anche da parte
vostra qualche perplessità su come è stata condotta l'applicazione
di questa legge e su ciò che ha fatto il Comune di Aosta, se
effettivamente si merita la definizione di capoluogo o capitale che
dir si voglia, o se qualche lungimiranza è mancata, qualche
intuizione e qualche capacità di sognare e di innovare non è stata
effettivamente traguardata.
Allora non solo gli amministratori aostani devono fare un esame
di coscienza, perché i termini si sono dilatati. Poi sentiamo che
l'Assessore Follien in commissione fa spallucce e dice: è una legge
rigida, è una legge sperimentale. Va bene, rigida e sperimentale,
però quando siete nella stanza dei bottoni questa rigidità si può
ammorbidire. Se c'è un'interferenza eccessiva da parte di certi
funzionari comunali, che sappiamo esserci stata, i funzionari e i
dirigenti, fermo restando le loro competenze, possono essere anche
riportati nei loro ruoli. Questo è un altro problema che si sta
ponendo non solo ad Aosta, ma nella Regione, cioè se il primato
deve essere della politica o dei funzionari, perché se il primato è
dei funzionari i politici non servono più a niente. Se dobbiamo
affidarci, e lo abbiamo sentito ieri, a consulenti, a fiduciari che
vengono incaricati, perché siamo incapaci di decidere, la politica
ha finito di esistere! E Aosta è stata ed è tuttora vittima di
questa sindrome, cioè che se il funzionario non firma o se fa una
minima obiezione il politico si spaventa, l'amministratore si siede
e passano gli anni, però i soldi ci sono e i cittadini ci chiedono:
ma cosa fate? La politica deve riprendere il suo ruolo e per fare
questo ci vuole coraggio, ambizione, sogni e tutto quello che
volete: non ci sembra che Aosta abbia dimostrato di avere coraggio
e capacità in questo senso, nonostante questa grossa chance.
D'altro canto, dal punto di vista della Giunta appena insediata,
ci piacerebbe avere una valutazione politica. Mi sta bene,
Assessore, che lei dica: oggi questi sono i 14 interventi finali,
ci sono le spese programmate, la Regione dà
tot
, il Comune
si impegna a dare un'altra somma, ha già attinto attraverso dei
mutui a fondi certi; va bene, interventi elencati saranno
realizzati, ma entro quando? Prima domanda. E poi va bene come sono
stati fatti, quelle che sono le previsioni? Da parte sua,
Assessore, c'è una qualche considerazione che va un po' più avanti,
oltre alla mera analisi arida di cifre che sono importanti (77,6
milioni di euro in totale)? Diteci qualcosa in merito.
Sugli interventi diranno qualcosa di meglio i miei colleghi che
sono cittadini, però ho visto e ho partecipato con il Presidente
Rollandin all'inaugurazione di una recente mostra al Forte di Bard
di Francesco Corni, che penso conosciate tutti, un artista di
grande livello che riproduce graficamente chiese, fortezze,
castelli e che ha riprodotto anche Augusta Pretoria, forse una
delle sue stampe più conosciute. Se guardate questa sua opera e
vedete il reticolato romano, l'antico
castrum
organizzato in
maniera geometrica perfetta, pensate in 2000 anni che scempio hanno
fatto i successori: veramente c'è da strapparsi quei pochi capelli
che mi rimangono in testa! Un'idea geometrica, perfetta,
organizzata, con un teatro (c'erano due teatri: il teatro e
anfiteatro addirittura) un foro, le 64
insule
, cioè una
organizzazione che oggi ci sogniamo. Non dico che i 150 miliardi
avrebbero dovuto trasformare la città fino a questo punto, ma un
po' di ordine, a partire dalle idee, non ci sarebbe dispiaciuto
vederlo realizzare.
Sinceramente al di là di questa elencazione così raffazzonata di
interventi non c'è molto da dire e di questo ci spiace, perché
ancora una volta la disponibilità di risorse ha annichilito
l'inventiva, la capacità di pensiero e questa è una sofferenza di
cui tutti patiamo, perché la politica sta soffrendo soprattutto di
questa difficoltà di partorire idee e di applicarle. Di
conseguenza, o riusciamo a ricondurre le nostre buone intenzioni in
alvei di concretezza, oppure qualcuno potrà dire: è stato un
fallimento, non ci piace, abbiamo fatto qualcosa, ma è ancora poco,
o addirittura non sentiamo dire niente, come per ora non abbiamo
sentito giudizi da parte dell'Amministrazione. Mi auguro che anche
da parte dell'Assessore o del Presidente ci sia una valutazione
politica, perché anche questa continua a mancare.
Président
- La parole au Conseiller Zucchi.
Zucchi (PdL)
- Vi devo confessare che, dopo l'intervento
del collega Tibaldi e per certi versi anche del collega La Torre,
sono stato tentato di rinunciare all'intervento, ma sapete che
provengo dall'amministrazione comunale di Aosta, ho passato dieci
anni lì, ci tengo in modo particolare alla città in cui sono nato;
i colleghi che sono seduti in questi banchi, che sono stati con me,
penso all'Assessore Rigo (lo chiamo ancora in queste veste), sanno
quante volte mi sia alzato da quei banchi per denunciare le
attività che erano inesistenti, nonostante gli sforzi che la
Regione, quindi le attività che sono state ricordate dal collega
Tibaldi, ha messo a disposizione del Comune e che sono state di
fatto dilapidate. Ho sempre ritenuto che la città di Aosta
capoluogo di regione meriti molto di più; la Regione gli strumenti
li ha messi a disposizione, ma gli amministratori - dobbiamo dirlo
chiaro e forte - non sono stati in grado di utilizzarli come
dovevano essere utilizzati.
Parto dall'inizio per andare in fondo; in mezzo ci sono tanti
fatti che sono avvenuti e che testimoniano questa incapacità.
Bisognerà, prima o poi, rendersi conto per il futuro che non è
l'appartenenza partitica o politica che dovrà essere presa in
considerazione per amministrare e rendere la città capoluogo di
regione all'altezza del suo nome e della sua storia, ma dovranno
essere le capacità effettive nel poter spendere i soldi - e sono
tanti soldi - che dovranno fare la differenza, almeno me lo auguro
per il futuro.
Sono stato eletto la prima volta nel 1995 nella città di Aosta e
per farvi capire qual è stata l'attività disgraziata degli
amministratori che purtroppo sono ancora lì, perché questo è un
fatto indubitabile. Mi ricordo, allora io lo chiamavo l'Assessore a
vita, Grimod, che nel 1995 aveva già fatto 10 anni di esperienza
assessorile. Qui stiamo parlando di tramandare quasi di padre in
figlio: ci sono dei casi in Valle d'Aosta, più che in ogni parte
d'Italia o del mondo, queste attitudini a tramandare
sine
die
, praticamente come i papi, quasi a vita quelli che sono gli
incarichi, indipendentemente dalle loro capacità.
Parcheggio pluripiano. Abbiamo cominciato con il parcheggio
pluripiano della palestra CONI, provvisorio. Ci era stato detto che
quel parcheggio doveva essere un momento di un anno e mezzo per
risolvere la situazione dell'ospedale: è ancora lì in una
situazione di degrado, di schifo, di immondizia e di sporcizia che
non fanno onore alla nostra città.
Una città che oltre ad essere capoluogo di regione, è luogo su
cui gravitano la maggior parte dei nostri corregionali, perché
sappiamo che gli uffici sono qua, molte sono le zone limitrofe,
praticamente in Aosta gravitano giornalmente molte più migliaia
rispetto agli abitanti della città di Aosta, che quindi merita una
attenzione che, come diceva il collega La Torre, doveva elevare la
città a un rango che purtroppo non è riuscita a raggiungere! Questo
è un fatto di responsabilità che deve essere stigmatizzato, perché
le risorse ci sono state, ma non sono state utilizzate.
Parcheggio pluripiano, dicevo: ma dove mai si vede, con le
tecnologie e le risorse...? Lo dicevo allora e lo ripeto oggi:
queste risorse enormi che sono a disposizione e che impediscono la
realizzazione delle semplici questioni che vengono affrontate in
qualunque altra città d'Italia e d'Europa nei tempi normali.
Abbiamo quell'esempio che dovrebbe far riflettere tutti, ma è un
esempio minimo, mentre ce ne sono tantissimi, e molti che mi hanno
preceduto lo hanno detto.
Ho sentito parlare per anni del Puchoz, della riconversione sì,
no... è ancora lì, decadente, un'area centrale che dovrebbe essere
il fiore all'occhiello, potrebbe essere un'area importante per far
elevare. Io sogno in Aosta un concetto come nella Repubblica
francese, dove i presidenti lasciano un proprio segno, dove ci
sono, con questa grande risorsa a disposizione, dei momenti in cui
si tracciano delle tappe significative per la nostra città. Invece,
non solo non è stato fatto niente... sì, qualcosa è stato fatto e
lo dirò alla fine, ma atti concreti che diano un segnale, una
testimonianza che rimanga per i posteri, nulla di tutto questo è
stato fatto negli ultimi anni!
Puchoz, dicevo, viabilità: disastro! Quando a voi capiterà di
viaggiare in una grande città, qui in Aosta che siamo una piccola
comunità certe volte ci sembra di essere calati a Napoli, a Roma, a
Milano nelle ore di punta, c'è una situazione che deve essere
affrontata e che non è mai stata adeguatamente vista. Si fanno i
tunnel sotto la Manica in tre anni, noi non riusciamo a interrare
una ferrovia: se ne parla da venti anni come se fosse una opera
impossibile da compiere! Abbiamo una situazione di asse nord-sud
impercorribile! Ma vi capita di andare dall'envers verso Aosta? C'è
solo una via di scorrimento e noi siamo lì a discuterne ancora da
20 anni; incredibile ma vero! É tuttora nelle cose!
Impianti sportivi bloccati. Fra 2 anni ho 50 anni: avevo i
calzoni corti, ne avevo 15 quando sentivo parlare frequentando il
tennis club di Aosta che si sarebbe andati in regione Tzamberlet a
fare i nuovi tennis. Adesso ho 50 anni e siamo ancora lì!
C'è una situazione di sterpaglie, un palaindoor - per carità! -
inagibile e manca un palazzetto dello sport. Di teatri non se ne
parla, perché sarebbe come sparare sull'ambulanza: lo Splendor è
nelle condizioni che è; mi sembra di vivere in Sarajevo durante il
coprifuoco o i bombardamenti! Altro che Aosta capitale, qui siamo
veramente sotto i tacchi!
Potrei farvi degli esempi, ma credo che comunque chi ha un
minimo di senso di onestà e di coscienza non potrebbe fare a meno
di ammettere che queste cose ci sono e sono indubitabili.
Chicca finale, è stata ricordata: veramente il ponte sul Buthier
è oltre l'inimmaginabile. Posso capire, il collega La Torre ha
fatto riferimento ai progettisti: ma basta! Ripararsi dietro o le
prescrizioni o gli errori dei progettisti, perché qui ci sono delle
responsabilità politiche che sono ormai troppo evidenti! Non si può
dare la colpa a dei progettisti che fanno un'opera del genere, che
suscita l'ilarità del mondo intero che arriva lì. Basterebbe
solamente questo fatto, oltre a quelli che ho elencato, per dire:
signori, per manifesta incapacità, date le dimissioni e andate a
casa, perché fare una opera del genere, anche solo idearla,
veramente è al limite del ridicolo! É un insulto alla intelligenza!
I pullman che devono passare su quella via obbligata non riescono
neanche a passare in un nodo cruciale come quello!
Quindi ci sono delle responsabilità, e voglio dire solo questo:
i mezzi ci sono, la nostra non è una posizione di contestazione
sulla legge che noi per primi approviamo, perché la legge è più che
mai opportuna e da aostano dico che deve essere posta in essere,
che finalmente Aosta abbia la sua dignità. Ma sono evidentemente
gli amministratori che non sono in grado.
Concludo dicendo che noi abbiamo dato, stiamo dando e vogliamo
dare una Ferrari a dei piloti che sono a malapena in grado di
guidare una quattro per quattro. A questo punto dobbiamo avere la
consapevolezza (mi rivolgo alla politica) di fare questa disamina e
di pensare magari al duo delle rotonde: che nei prossimi anni
facciano un giro in tutte le rotonde, perché ne hanno impiegati
soprattutto nelle rotonde, a riflettere sui quelli che sono stati i
20-25 anni e possano passare magari i prossimi 5 anni facendo il
giro di tutte le rotonde che hanno fatto con questi soldi,
essenzialmente, per riflettere sulla loro amministrazione. Mi
auguro veramente che se non è la politica che prende atto di questa
situazione che è sotto gli occhi di tutti, sia magari la legge che
impedisce a certe persone di poter reiterare determinate
amministrazioni.
Président
- Si personne ne demande la parole, je ferme la
discussion générale.
La parole au Président de la Région, Rollandin.
Rollandin (UV)
- Toutes les sollicitations qui ont été
présentées au sujet avant tout des rapports entre la Commune
d'Aoste et l'Administration régionale, je crois que pouvaient être
faites, ont été faites depuis tous les temps et je crois qu'elles
sont un élément de réflexion sans doute important. Ce que je crois
de devoir dire pour ce qui est de l'Administration régionale, qui
présente aujourd'hui ce compte rendu, c'est qu'elle a l'intention
de maintenir avec l'Administration communale des rapports corrects
liés à une collaboration et à une possibilité de prévoir des
programmes finalisés à donner une solution à une série de problèmes
qui ont été évoqués. Il y a eu qui a défendu - je le remercie, mais
ce n'était pas une défense d'office - en disant que la ville
d'Aoste tout de même a eu la reconnaissance d'être une ville qui a
les services les meilleurs; après qu'on puisse faire davantage,
pour ce qui est des engagements par rapport à la disponibilité
financière, ça c'est une observation qui peut être reçue, toujours
on peut faire mieux.
Mais je crois qu'il ne faut pas confondre ce qui était le but de
cette délibération qui est aujourd'hui à l'attention du Conseil et
qui est un signal important, et là il y a eu aussi un engagement
très précis: de faire un compte rendu de ce qui s'est passé et de
dire qu'on n'accepte plus d'avoir d'autres retards, par rapport aux
choix faits de la part de l'administration.
Quelqu'un a débute en disant qu'au moment où on avait adopté
cette loi, on avait donné surtout un mandat et une certaine liberté
à l'Administration communale de faire des choix. En même temps on
nous reproche, on reproche aux administrateurs qui ont pendant ces
années géré l'Administration régionale, de ne pas être à même en
quelque sorte de gérer, ou quand même suggérer à la Commune
certains choix. On l'a entendu dans cette salle. Alors des deux
l'une: ou bien il y a, comme c'est nécessaire, une loyale
collaboration avec la Commune, en sachant que la Commune doit dans
son autonomie prévoir des programmes, ce qui n'empêche qu'il y ait
des rapports avec l'Administration régionale, qui doit en même
temps être là pour dire qu'il y a des engagements que seulement
Aoste a par rapport aux autres communes, qui les portent à avoir
des contacts et aussi un programme en commun. En effet, lorsqu'on
parle des problèmes de la viabilité, lorsqu'on parle de l'hôpital,
lorsqu'on parle des problèmes du parking et lorsqu'on parle même du
théâtre pour la plaine, c'est évident que ce sont des structures
qui ne sont pas seulement pour Aoste, mais sont pour toutes les
communes environnantes et donc il y a un intérêt général, qui nous
oblige à dire qu'un programme en commun doit y être, sans aller
contre l'autonomie des choix que la Commune doit maintenir. Je ne
voudrais pas qu'il y ait sur ce thème une confusion.
C'est sans doute important qu'il y ait, pour ce qui est des
réalisations des idées, la possibilité d'avoir des temps qui soient
un peu moins liés à l'archéologie, qui soient des temps concevables
avec la modernité, qu'il y ait la possibilité lorsqu'on parle d'une
réalisation, qu'on puisse être à même de l'avoir, qu'il n'y ait pas
toujours un renvoi aux fils ou aux petits-fils, ça je crois que
c'est souhaitable. Tout de même le sens de la délibération
d'aujourd'hui était de mettre un point sur ce qui s'est passé
jusqu'à maintenant, et en même temps je veux souligner qu'il y a
déjà eu une première rencontre avec la Commune d'Aoste, là où on
avait sollicité deux aspects.
Le premier c'est de voir la façon de porter de l'avant des
programmes qui ont déjà fait objet d'un accord: je parle de la
Testafochi, qui a déjà engagé un plan important qui va modifier de
façon importante pas seulement la solution en tant que campus
universitaire, ainsi que ce que sera la gestion d'une partie
d'Aoste importante, mais la ville dans son ensemble. On a prévu là
des temps sur lesquels on est en train de travailler et qu'on
connaît déjà: 2015, c'est écrit. La même chose on devra la faire
pour l'hôpital, là où - il faut l'avouer- il y a sans doute eu des
retards. Il y a eu là un référendum, il y a une série de problèmes
liés aux choix qu'on devait faire par rapport au système sanitaire:
là aussi c'est maintenant un choix qui est là, qu'on doit prévoir
de porter de l'avant, avec des temps qui feront l'objet d'une
organisation entre la Commune d'Aoste et l'Administration
régionale, pour saisir ces thèmes et donner des réponses avec des
temps convenables.
Je crois que, sans entrer dans le mérite des différents sujets,
qui sont tous appréciables, les suggestions qui nous sont venues
aujourd'hui nous portent à dire que les rapports que nous avons
entamés avec la Commune d'Aoste, en prenant acte des différents
problèmes qui existent encore... On a parlé de la viabilité, mais
on peut parler du système scolaire qui est lié à une activité qui
n'est pas seulement pour Aoste, mais c'est pour l'ensemble de
l'Administration régionale; on peut parler aussi pour toute une
autre série de services qu'il faut sans doute placer. D'autres ont
fait mention aussi à un autre aspect de la ville, qui concerne à la
fois la Commune et la Région: le placement des différents bureaux
de l'Administration régionale. Il y a là un problème sérieux à
examiner: il y a 200 sièges de l'Administration régionale qui sont
dans toute la ville. Vous comprenez que c'est un problème
d'actualité qu'il faudra essayer de résoudre, avec une série de
difficultés même de gestion, pour en dire des plus petits aux plus
évidents.
Alors, je ne peux que partager le fait qu'il faut qu'il y ait
une analyse et un programme. Je crois que d'ici quelques mois on
aura achevé la confrontation avec la Commune d'Aoste et on pourra
être à même de présenter et de demander aux forces politiques si
elles veulent dédier une journée pour examiner les programmes en
commun pour la Commune d'Aoste, qui soient à la base d'un
financement qui sera dédié à Aoste capitale.
Aujourd'hui si on va s'insérer dans un débat sur les réponses...
mais ça n'est pas donner des réponses, c'est de présenter un
programme qui soit conséquent à une série de requêtes qui ont été
faites, autrement on risque de dire aujourd'hui seulement: oui on
est d'accord sur le palais, non on n'est pas d'accord sur le nouvel
auditorium, et cetera. Il y a une confrontation ouverte avec la
Commune d'Aoste, qui prend acte d'une série de thèmes qui existent
déjà. On pourra proposer d'ici peu avec un financement la
présentation d'un programme qui soit concerté avec la Commune et
qui soit là pour être présenté et débattu dans cette salle; après
il y aura la possibilité de dire tout ce qu'on veut.
Justement quelqu'un a dit: "bisogna sognare". Je ne sais pas
s'il voulait dire que jusqu'à présent on dort, mais justement il
faudra décider qu'est-ce qu'on veut faire, si on veut
sognare a
occhi aperti
, décider de continuer à dormir, pour être à même
de
sognare
; il faut décider, caro La Torre. Et c'est là que
je ne sais pas si c'est une invitation à aller au sommeil, comme
quelqu'un d'autre est à même de faire.
De ma part je ne veux pas aller au-delà de ce qu'on a déjà dit
sur l'importance de la Commune d'Aoste en tant que capitale des
services liés à l'économie de toute la région, pas seulement
d'Aoste. Toute la Junte est engagée, car il y a des retombées dans
tous les secteurs. Quelqu'un a dit que c'est une ville touristique:
c'est vrai. Tout de même il y a la cas de l'autre côté du chemin de
fer, qui mérite l'attention nécessaire: là on est en train de voir
comment rendre compatible en tant que ville qui veut être de plus
en plus une ville touristique et qui en même temps a une usine tout
près du centre de la ville. Il faut rendre compatibles ces deux
aspects, autrement on risque de dire des choses sans par contre
prendre en considération les données, qui aujourd'hui sont là à
nous dire que c'est un engagement qu'il faut maintenir, de
collaboration aussi avec la réalité plus profonde de la commune. Le
Puchoz, ce sont des thèmes qui évidemment doivent être affrontés,
mais on ne peut pas dire tout simplement; oui on est d'accord, non
on n'est pas d'accord de déplacer. Je crois que c'est plus sérieux
de présenter un programme, de le discuter, en sachant qu'en
parallèle avec le programme on présentera un financement adéquat
aux interventions.
Je crois que dans ce sens il y aura la possibilité d'évaluer
jusqu'au fond les programmes que le gouvernement et la majorité
présentent à la discussion de toutes les forces politiques.
Merci.
Président
- La parole au Conseiller Lattanzi pour
déclaration de vote.
Lattanzi (PdL)
- Grazie, Presidente. Noi esprimeremo due
dichiarazioni di voto, una positiva alla proposta che il Presidente
ha appena fatto, di prendere atto che la città di Aosta capitale è
di interesse regionale per molte delle sue funzioni, quali uffici
pubblici, attività sportive, che è oggettivamente una capitale che
ha delle complessità che implicano un interesse di tipo regionale.
Quindi dichiariamo il nostro voto a favore fin da subito al
percorso che lei ha evidenziato, di ragionare su un progetto
globale e di confrontarci con l'Amministrazione comunale di Aosta,
perché ci sembra come minimo opportuno togliere da Aosta le
incombenze che ha dimostrato di non essere capace di gestire.
Prendiamo atto e dichiariamo fin da subito la disponibilità a
questo approfondimento, a questo confronto per dare ad Aosta una
speranza di riorganizzazione urbanistica, turistica, culturale e
anche industriale, come giustamente ha sottolineato il Presidente,
di cui Aosta capitale ha bisogno.
Invece la seconda dichiarazione è di astensione su questo
provvedimento: noi ci asterremo proprio in assenza di questa
progettualità futura, in attesa di poter determinare investimenti
specifici per progetti specifici che al momento non esistono.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Grazie, Presidente. Intanto per
ringraziare tutti gli intervenuti a questo dibattito; il Presidente
lo ha già fatto. Probabilmente eravamo andati non dico fuori
argomenti, perché gli argomenti sono tutti interessanti, anzi
bisogna approfittare anche di queste occasioni, ma oggi era il
momento per dire che si vuole mettere un punto fermo e quindi
assunzione di responsabilità su quello che è il passato, il
pregresso e quant'altro. Nelle mie parole ho volutamente anche
fatto un ragionamento di autocritica, che ha fatto anche il
Presidente, quindi a chi ci chiede politicamente, quando si fa si
può anche sbagliare. Il ragionamento è di vedere in prospettiva
cosa si vuol fare. Ma oggi eravamo obbligati a fare un discorso
come amministratori seri e a mettere un punto fermo, e questa è la
volontà di questa proposta che è arrivata in aula.
Per quanto riguarda il futuro, la visione deve essere una
visione di insieme, ma dico di più, anche sulla
plaine
d'Aoste, perché i servizi più volte toccano anche questi comuni e
la visione di collaborazione che è essenziale, perché non si può
decidere di essere solo attuatori, mentre dall'altra parte si
potrebbe dire: dettiamo noi tutte le condizioni. Allora bisogna
fare un discorso condiviso, perché sono le cose che danno i
migliori frutti.
Volevo solo precisare queste cose. Ringrazio ancora tutti gli
intervenuti e voglio ancora sottolineare che uno dei problemi che
dovremo affrontare è l'iter burocratico, perché una delle vicende
che ha portato a queste lungaggini sono gli iter burocratici sulla
progettazione, sulle autorizzazioni sui reperti archeologici, sul
coordinamento fra le strutture, non ultimo i diversi contrasti fra
i cittadini. Dobbiamo dirci queste cose: quando si parte con
un'opera pubblica abbiamo gli uni che vogliono una cosa, gli altri
che ne vogliono un'altra, i terzi che ne vogliono un'altra ancora,
e da lì petizione contro petizione si perdono degli anni, poi
aumentano i prezzi, c'è la revisione prezzi, la revisione parcelle
e quant'altro.
Quindi se faremo un ragionamento dobbiamo farlo in senso
complessivo, solo per un discorso di correttezza e chiarezza.
Grazie.
Président
- La parole au Conseiller Giuseppe Cerise.
Cerise G. (VdAV-R)
- Grazie, presidente. Colgo
l'occasione della dichiarazione di voto per rassicurare anche il
collega Agostino, che non c'è nessuna ostilità da parte nostra nei
confronti della moderna capitale alpina: condividiamo perfettamente
la bontà della legge Aosta capoluogo. Ssperiamo che la prossima
programmazione vada in quella direzione che ci è stata annunciata
dal Presidente, e su questo aspetto non posso che associarmi a
quanto detto dal collega Lattanzi: saremo sicuramente favorevoli e
daremo tutto il nostro assenso. Ed è proprio perché vediamo la
bontà di quella legge, che la nostra posizione non sarà contraria,
ma sarà una morbida astensione in questo caso specifico.
Président
- S'il n'y a pas d'autres pour déclaration de
vote, je soumets au vote l'acte proposé par l'assesseur Marco
Viérin:
Conseillers présent: 32
Votants: 24
Pour: 24
Abstentions: 8 (Benin, Bertin, Giuseppe Cerise, Chatrian,
Lattanzi, Patrizia Morelli, Tibaldi, Zucchi);
Le Conseil approuve
Président
- Avec cette votation nous avons achevé nos
travaux.
La séance est enlevée.
---
La réunion se termine à 12 heures et 56 minutes.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK