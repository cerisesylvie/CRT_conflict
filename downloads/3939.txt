Consiglio Regionale della Valle d'Aosta - Oggetto del Consiglio n. 212 del 30 aprile 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 212 del 30 aprile 1981 - Resoconto
OGGETTO N. 212/81 - DISEGNO DI LEGGE CONCERNENTE: "ULTERIORI
MODIFICAZIONI DELLA L.R. 15 GIUGNO 1978, N. 14: NORME IN MATERIA
URBANISTICA E DI PIANIFICAZIONE TERRITORIALE E MODIFICAZIONE
DELL'ARTICOLO 3 DELLA L.R. 22 LUGLIO 1980, N. 34: DISCIPLINA DELLE
ATTIVITÀ DI RICEZIONE TURISTICA ALL'APERTO".
Presidente
- Per la realizzazione, la parola
all'Assessore al Turismo, Urbanistica e Beni culturali,
Pollicini.
Pollicini (DP)
- Il disegno di legge in oggetto,
presentato dalla Giunta fino da dicembre, viene in Consiglio solo
oggi, l'ultimo giorno di aprile, perché io avevo chiesto un rinvio
alla Commissione competente in quanto ritenevo possibile in tempi
brevi presentare la nuova legge urbanistica; se ciò fosse accaduto,
sarebbe stato un lavoro non dico inutile, ma comunque superato da
una successiva serie di disposizioni complete in materia
urbanistica.
Il gruppo di lavoro incaricato di predisporre uno schema di
proposte tenendo presenti le direttive e gli obiettivi che la
Giunta si era prefissata con la nuova legge urbanistica, non ha
dato risposte complete o comunque soddisfacenti; perciò si è resa
necessaria una revisione delle proposte, che è tuttora in corso,
mentre si è posta l'esigenza di discutere il disegno di legge in
oggetto non potendosi rinviare ulteriormente la modifica di alcuni
articoli della legge 15 giugno 1978, n. 14 e della successiva legge
n. 11.
Sono da considerare due aspetti secondo me rilevanti: il primo,
che una legge così importante, così delicata e per certi aspetti
innovativa come la legge n. 14 del 15 giugno 1978, dopo circa tre
anni di adozione ha evidenziato l'esigenze di alcuni adattamenti,
di alcuni miglioramenti nati dall'esperienza della sua
applicazione; e proprio perché si fa riferimento all'esperienza
della sua applicazione, sono nel frattempo subentrate altre
valutazioni che hanno portato a formulare un emendamento alla
proposta emendante la legge stessa - è un bisticcio di parole, ma è
proprio così -; questo è stato definito ieri in Commissione ed è
presentato dalla stessa Commissione che all'unanimità ha approvato
questo nuovo testo.
Il risultato che si vuole raggiungere con questo disegno di
legge è di rendere applicabili tutta una serie di norme che hanno
mostrato notevole difficoltà di attuazione, vuoi per problemi di
definizione, vuoi per casi di non attuazione di articoli previsti
dalla legge stessa: ad esempio, non essendo state predisposte le
cartografie del territorio comunale su basi catastali come l'ultimo
comma dell'art. 1 della legge n. 14 prevede, chiaramente si sono
riproposte interpretazioni e applicazioni diverse di tutti gli
articoli che facevano riferimento a questa norma di fatto non
attuata; in effetti, è previsto tuttora che sia applicata, però si
tiene conto che in pratica non è osservata perché la cartografia
comunale su basi catastali non c'è più.
Oltre a questo, si è considerata la necessità di chiarire meglio
la definizione di alcuni termini che nella legge attuale sono
troppo generici e quindi di applicazione piuttosto difficile e di
interpretazione molto soggettiva; si è voluto chiarire meglio, ad
esempio il significato dell'espressone "area boscata", definendone
il concetto in senso tecnico ed escludendo i parchi urbani che, con
l'interpretazione restrittiva, erano anch'essi considerati boschi;
considerando gli impianti artificiali di pioppo per la lavorazione
industriale non come boschi ma come coltura, e quindi con un
significativo diverso da quello della silvicoltura tipica di
coltivazione naturale; considerando le aree boscate marginali
contigue agli insediamenti come non facenti parte del concetto di
"area boscata" in senso tecnico, perché questo avrebbe comportato
il divieto di costruire a una distanza inferiore a certi valori. Si
è cercato quindi di definire con una certa precisione il
significato di "area boscata" e i limiti che impone per la
edificazione. Allo stesso modo, è stato definito in maniera più
chiara il concetto di "zona umida" e - pur in mancanza di
cartografie, il che costituisce uno degli aspetti più importanti -
quello di "terreno soggetto al rischio di valanghe o slavine, sede
di frane, smottamenti e alluvioni " allo scopo di definire, con una
specificazione più precisa e più aderente alla possibilità di
individuarle, quelle caratteristiche che condizionano la
possibilità di dare la concessione edilizia.
Si sono poi valutati i criteri per la applicazione del divieto
di edificazione, previsto nell'art. 2 della legge n. 14. Premesso
che i Comuni sono tenuti a dotarsi di cartografia catastale come
elaborato integrativo del piano regolatore generale - adempimento a
cui sono tenuti anche i Comuni già dotati di piano regolatore - noi
però non fissiamo dei tempi precisi, perché ci siamo resi conto che
nonostante l'attuale legge già preveda quest'obbligo, in pratica
non è stato possibile attuarla; non rinunziamo comunque a
richiedere che i Comuni siano dotati di una cartografia per le
proprie zone. Si è tenuta presente quella che è la funzione, il
ruolo del Comune, quindi una funzione specifica del singolo in
ordine all'accertamento delle zone che sono da vietare ai fini
della edificazione.
Sempre in considerazione dei divieti di edificazione, ai fini
della realizzazione di infrastrutture e servizi sia pubblici che
privati, si è considerata la possibilità di costruire nel
sottosuolo nelle zone di particolare interesse storico, artistico e
di particolare pregio ambientale. Lo scopo di questa deroga, cioè
il poter costruire servizi pubblici o privati nel sottosuolo in
quelle zone che in base all'art. 2, 1° comma, della legge sono in
edificabili, è di consentire la vivibilità di queste zone,
costruite in epoche molto lontane con un concetto di spazio molto
diverso da quello attuale; è necessario insomma che certi servizi
si possano realizzare senza rovinare l'aspetto ambientale o
artistico o architettonico dell'agglomerato stesso.
In questo disegno di legge si è introdotto il concetto di
normativa omogenea fra i Comuni provvisti e non di piano regolatore
comunale, in materia di applicazione della legge n. 457; altri
elementi presenti nel disegno di legge sono: la possibilità di
recuperare il rudere diroccato, che prima era escluso
esplicitamente da qualsiasi tipo di recupero; la possibilità di
demolire fabbricati, anche se diroccati, solo però per realizzare
infrastrutture pubbliche - strade, parcheggi, ecc. -; la
possibilità di interventi di manutenzione, di restauro conservativo
delle zone cui fa riferimento l'art. 2, 1° comma, della legge n.
14. A questo riguardo, quindi, da un lato si intende migliorare la
funzionalità delle infrastrutture pubbliche o private attraverso la
possibilità di costruire nel sottosuolo, dall'altro si intende
consentire un recupero degli edifici nei centri di particolare
interesse storico o ambientale.
Un comma aggiuntivo recepisce quanto era previsto dalla legge
sui campeggi, votata lo scorso anno, legge che ha evidentemente
delle implicazioni di ordine urbanistico - vedi ad esempio la
costruzione dell'edificio del titolare per la custodia -; è stato
quindi recepito quanto in campo urbanistico prevede la legge sui
campeggi.
Un'altra modificazione riguarda la possibilità per le aziende
agricole di costruire fabbricati residenziali connessi alla
conduzione dell'azienda agricola stessa, sia nel corpo della
medesima sia nelle aree di pertinenza del fondo. Un'altra
innovazione, mi pare importante, è quella per la quale è consentito
non soltanto al proprietario del fondo ma anche all'affittuario di
ottenere la concessione edilizia per la realizzazione di una
abitazione civile all'interno dell'azienda che conduce: questa è
una norma che non era prevista in nessun'altra legge.
C'è poi un emendamento presentato dal Consigliere Nebbia, e
penso che sarà lui ad illustrarlo, inerente l'integrazione dei
compiti del C.R.P.T.. Ancora a proposito del C.R.P.T., è stato
previsto di designare il sostituto dell'esperto in ordine ai
problemi dell'assetto geofisico del territorio e dell'esperto in
materia giuridico-amministrativo, perché ci pare importante
garantire anche in assenza del titolare la presenza di questa
persona al C.R.P.T., il quale deve giudicare le questioni
riguardanti il territorio e quelle di carattere
giuridico-amministrativo.
Un'altra modifica consiste nel prevedere ampliamenti volumetrici
diretti a migliorare l'efficienza e la qualificazione del servizio
alberghiero; il volume aggiunto non può superare il 20% di quello
esistente alla data di entrata in vigore della presente legge. Qui
ci riferiamo in particolare agli alberghi nei centri storici, alla
qualificazione alberghiera sotto forma di servizio o di mezzo per
rendere economicamente valido l'esercizio stesso.
In conclusione, queste sono le modificazioni alla legge n. 14
proposte allo scopo di migliorarne l'applicazione, in attesa di
quel disegno di legge complessivo che io mi auguro di riuscire a
concludere in tempi ragionevoli sì da vederne la discussione e
l'approvazione entro l'anno in quest'Aula.
Presidenza del Vice Presidente Renato Faval.
Presidente
- È aperta la discussione generale. Chi chiede
di parlare? La parola al Consigliere Voyat.
Voyat (UV) -
Il mio non sarà un intervento sul merito in
quanto siamo d'accordo su questo disegno di legge; vorrei solo fare
una raccomandazione a tutti gli Assessori quando presentano delle
proposte di legge: la legge n. 14, approvata nel '78, ha già avuto
altre modifiche e oggi di nuovo se ne propongono diverse. Io
ritengo che quando si presentano delle modifiche così sostanziali e
numerose ad una legge che altre ne ha avute precedentemente, si
debba presentare un testo completo con il quale si abrogano i vari
articoli della legge originaria e di quella di modifica. Altrimenti
per avere un'idea chiara bisogna avere sotto gli occhi sia la legge
n. 14 del '78 sia la legge n. 32 del '79 o '80 che sia e poi ancora
questo disegno di legge.
Questa osservazione non vale soltanto per l'Assessore al
Turismo, ma anche ovviamente per tutti gli altri.
Presidente
- Altri chiedono di intervenire? La parola al
Consigliere Nebbia.
Nebbia (PSI) -
Dirò subito che questo disegno di legge è
stato esaminato a fondo dalla II Commissione consiliare permanente
e gli emendamenti sono stati apportati con il concorso di tutti i
componenti.
Io vorrei però trattare due questioni: la prima è che negli
emendamenti presentati questa mattina in Consiglio ne è compreso
anche uno relativo ai nuovi attributi del Comitato Regionale per la
Pianificazione Territoriale, il C.R.P.T., attributi che fanno
riferimento alla proposta di legge iscritta al n. 36 dell'ordine
del giorno e presentata dal Consigliere Tripodi e da me
concernente: "Organi consultivi in materia di opere pubbliche di
interesse regionale". Questa proposta di legge prevede la
costituzione di un organo consultivo che avrebbe molte delle
competenze già proprie del C.R.P.T.. In accordo con l'Assessore
Borbey si è ipotizzato - e questo è stato accolto dalla
Commissione, per cui il testo della proposta di legge è stato
inserito fra i nuovi emendamenti - di attribuire queste competenze
in materia di opere pubbliche di interesse regionale al C.R.P.T.,
in quanto in questa maniera si potrebbe evitare un doppione e
quindi assicurare una maggiore funzionalità dell'organo stesso. La
proposta di legge che abbiamo presentato ha la funzione di
definire, di determinare l'unitarietà delle iniziative relative ai
lavori pubblici e un coordinamento tra i diversi Assessorati. Oggi
sappiamo che le iniziative di tipo edilizio, di tipo stradale,
comunque tutte le iniziative che concernono il territorio sono di
competenza o dell'Assessorato ai Lavori Pubblici o dell'Assessorato
al Turismo o dell'Assessorato all'Agricoltura e Foreste, con una
mancanza di criteri uniformi di progettazione, di esecuzione e di
direzione lavori e una carenza nel coordinamento tra le diverse
iniziative, il che non può che nuocere alla attività della Regione.
La proposta di un organo consultivo della Giunta regionale, e
quindi degli Assessorati, era nata da queste motivazioni anche in
sintonia con quanto praticamente è sempre avvenuto negli organismi
dello Stato e con quanto avviene oggi nelle altre Regioni.
Ora, per evitare che due disegni di legge discussi uno
successivamente all'altro prevedessero modifiche alla stessa legge,
la n. 14, e allo stesso art. 7, si è ipotizzato di riunificate in
un testo unitario questi due disegni di legge e di portarli
contemporaneamente alla discussione del Consiglio.
È evidente che se verrà approvato questo testo unitario la
proposta di legge iscritta all'oggetto n. 36 dell'ordine del giorno
dell'adunanza in corso non sarà posta in discussione.
Per quanto riguarda invece il disegno di legge presentato
dall'Assessore e gli emendamenti che successivamente sono stati
discussi e concordati, noi ci dichiariamo d'accordo con quanto è
stato previsto, pur dovendo fare necessarie puntualizzazioni sulla
consistenza e sul tipo di disegno di legge che viene presentato e
discusso. Ha detto l'Assessore che si tratta di un disegno di legge
di modifica, di adeguamento e di aggiornamento di leggi esistenti
nel settore dell'urbanistica e nel settore del turismo, specie per
quanto riguarda le attività ricettive all'aria aperta; quindi sono
modifiche necessarie, indispensabili e alcune anche leggermente
innovative. Si tratta comunque di modifiche che non cambiano
assolutamente la consistenza legislativa della Regione in campo
urbanistico, consistenza decisamene deficitaria in questo momento.
Praticamente tutte le Regioni a Statuto Speciale e a Statuto
Ordinario da anni hanno normato la loro competenza legislativa,
hanno prodotto leggi regionali in materia, e addirittura alcune di
queste hanno già approvato leggi successive di modifica: mi
riferisco ad esempio alla Regione Piemonte, che con la legge n. 56
del 5.12.77 concernente: "Tutela ed uso del suolo" aveva già
legiferato in materia urbanistica ma nel maggio del 1980 ha
modificato questa sua prima legge. Negli stessi tempi e negli
stessi termini ha operato la Regione Emilia Romagna. Hanno invece
legiferato ex novo la Regione Veneto e la Regione Lazio, mentre la
Regione Sicilia ha già modificato due o tre volte la propria
legislazione urbanistica, che è globale e non parziale come la
nostra. Solamente la Valle d'Aosta finora è rimasta un po' alla
finestra, perché forse non ha voluto fare scelte, scelte che del
resto già nel 1973 erano state ipotizzate: era stato elaborato
allora uno schema di Piano territoriale regionale, dibattuto in
Consiglio per parecchie ore durante varie sedute, ma dopo la
discussione il tutto non ha avuto seguito ed è morto e sepolto.
Per questi motivi il Consiglio l'anno scorso aveva deliberato di
creare una Commissione Speciale per l'Urbanistica in modo da
esaminare tutti i problemi connessi a questa materia e studiare le
soluzioni. La Commissione ha svolto un lavoro che personalmente
ritengo valido; ha elaborato una bozza di relazione provvisoria che
è stata comunicata alle forze sociali, che l'anno discussa, e che
durante una serie di incontri con la Commissione hanno avuto
occasione di esprimere il loro parere che è stato, praticamente da
parte di tutte, positivo. Sono state anche sollevate alcune
critiche e sono stati dati suggerimenti che la Commissione prenderà
ora in esame per concludere i lavori entro l'estate. Il Consiglio
stabilirà poi le modalità per il rapporto finale della Commissione
e sarà libero di prendere le iniziative necessarie, di fare
proposte di legge o di vagliare quelle che verranno presentate.
Credo che questa iniziativa, tutto sommato, sia stata positiva
perché ha permesso di uscire dal ristretto ambito tecnico nel quale
normalmente si è sempre mosso il Consiglio. Appoggiandosi
giustamente agli uffici regionali e agli esperti la Commissione si
è aperta alle forze sociali interessate a questo problema. Una
discussione più ampia su questi argomenti è dunque certamente
necessaria, vista l'enorme confusione che esiste e anche la
difficoltà da parte delle forze sociali di esprimersi concretamente
in proposito.
Voglio ricordare che la legislazione urbanistica ha sempre
ipotizzato una fase di consultazione delle forse sociali, ma finora
questa si limitava alle osservazioni agli strumenti urbanistici.
Ritengo personalmente, e così ha ritenuto anche la Commissione, che
questa fase dovrebbe essere precedente alla definizione degli
stessi strumenti e quindi contemporanea alla formulazione delle
proposte e delle iniziative.
Ecco, questa è la direzione che io mi auguro la Commissione e il
Consiglio seguano per arrivare entro l'anno a una legislazione
urbanistica non solo corrispondente a quella delle altre Regioni,
ma finalmente anche adeguata alle necessità effettive della Valle
d'Aosta.
Presidente
- Altri chiedono di parlare? La parola al
Consigliere Tonino.
Tonino (PCI)
- Quando abbiamo approvato la legge n. 14,
in sede di dichiarazione di voto avevamo sottolineato come questo
provvedimento fosse necessario ma ancora limitato; l'avevamo
chiamato nuova legge-ponte regionale perché si preoccupava
prevalentemente di cosa fare nei Comuni sprovvisti di Piano
regolatore piuttosto che di dare indicazioni di metodo di lavoro
per i Comuni che si apprestavano alla redazione del Piano; solo
l'art. 12 dava indicazioni più concrete su come affrontare la
pianificazione nella regione.
Oggi le modifiche che apportiamo alla legge n. 14 sono
necessarie, anzi indispensabili dopo tre anni di applicazione della
legge, ma ancora una volta devo sottolineare come la gran parte di
queste interessi anche ora i Comuni privi o momentaneamente
sprovvisti dello strumento urbanistico: si cambia infatti l'art. 2,
che riguarda i Comuni sprovvisti di Piano, per facilitare
interventi nei centri storici; fuori dai centri storici, sempre in
assenza di Piano, si aggiustano le richieste di opere di
urbanizzazione necessarie; si ammettono facilitazioni, senz'altro
utili, per la fabbricazione degli edifici rurali e si concedono
deroghe all'art. 20, in materia di edilizia alberghiera: il grosso
perciò ritocca ancora competenze dei Comuni che non hanno
approntato lo strumento urbanistico.
Poiché siamo convinti che si tratta di modificazioni necessarie,
approveremo questo disegno di legge; tuttavia credo che sia
opportuno ribadire ancora una volta che è necessario superare la
confusa legislazione urbanistica regionale ancora troppo dipendente
da quella statale; è dunque necessario uno sforzo per arrivare ad
una legge urbanistica regionale che sia opportunamente calata nella
realtà della Valle d'Aosta. In questo senso deve essere
sottolineato positivamente, a nostro avviso, il lavoro della
Commissione Speciale, soprattutto nel metodo: infatti si è partiti
da una critica della legislazione esistente con un ripensamento sul
ruolo dell'urbanistica e della Regione in Valle d'Aosta e si
dovrebbe arrivare alla definizione di alcuni obiettivi che sono
anche frutto di consultazioni secondo me estremamente interessanti
ed utili.
Ecco, tutto questo lavoro deve essere la base necessaria per
discutere qualsiasi provvedimento legislativo nuovo; in sostanza,
io credo che ci sia la necessità di un documento che fissi
obiettivi a ruolo della Regione e che raccolga il consenso di tutto
il Consiglio; sulla base di questo noi potremo in seguito discutere
di proposte di legge, altrimenti ancora una volta rischiamo di
cadere negli errori del passato, quando ci limitavamo a discutere
di leggi che, di solito, rincorrevano l'iniziativa legislativa
dello Stato e cercavano semplicemente di adeguare la normativa
della Regione ai nuovi orientamenti della legislazione statale;
mai, nel passato, si è proceduto con metodo, con analisi e
riflessioni sulla situazione regionale, ma è proprio in questo modo
di procedere che ci consente tra l'altro di utilizzare appieno le
nostre potestà legislative primarie.
Ecco, queste sono le considerazioni che ritenevo di dover fare;
ci auguriamo anche noi che si arrivi entro l'anno ad avere un testo
organico, che elimini la confusione legislativa esistente e che
trovi l'unità del Consiglio sulla base di obiettivi estremamente
chiari.
Presidente
- Altri chiedono di parlare? La parola al
Consigliere Viberti.
Viberti
(DPROL)
- Sarò più che breve, in quanto
non ho avuto la possibilità di consultare chi per il nostro Gruppo
meglio di me potrebbe esprimersi circa gli emendamenti che vengano
presentati e che sono stati ricordati in parte soltanto ieri dalla
Commissione permanente; visto però che si tratta di una proposta
sulla quale la Commissione ha manifestato accordo generale, e
sentiti gli interenti dei Consiglieri Nebbia e Tonino e
dell'Assessore che ha illustrato compiutamente gli intendimenti di
queste modifiche, sono rimasto abbastanza convinto. Accolgo e
sottolineo l'invito del Consigliere Voyat, che mi sembra
particolarmente utile e non solo in questa occasione ma sempre,
proprio perché diventa sempre più difficile riuscire a leggere una
legge, soprattutto quando c'è una successione di modifiche dovute
all'adeguamento della legislazione al mutare della realtà. Sono
anche d'accordo con il collega Tonino quando dice che la
Commissione per l'Urbanistica ha lavorato seguendo un metodo
corretto, perché avendo io scarsissime conoscenze in questo campo
sono riuscito, pur faticando, a seguire abbastanza bene i lavori
della Commissione e penso che se avessimo avuto un maggiore
contatto con l'Assessorato e l'Assessore probabilmente oggi ci
troveremmo di fronte ad un lavoro definitivo.
Io vorrei però rivolgere una richiesta all'Assessore, il quale
durante uno scambio di battute a quattr'occhi mi disse che questa
Commissione era ormai scaduta; vorrei che lui mi spiegasse se non
ritiene che questa Commissione debba continuare il suo lavoro, e
possibilmente in collaborazione con l'Assessore, proprio perché
tende a risolvere una situazione che sia da un punto di vista
territoriale sia da un punto di vista legislativo definirei
caotica, e che invece necessita di un intervento legislativo che
permetta ai Comuni, agli Amministratori e agli stessi privati
richiamarsi a norme precise da seguire. Mi interessa in modo
particolare conoscere il pensiero dell'Assessore relativamente al
lavoro che deve svolgere questa Commissione; tra l'altro mi
permetto di ricordare che una delibera di Giunta, proposta appunto
dall'Assessore Pollicini, aveva dato il via a una Commissione di
esperti che dovevano predisporre, se ho ben capito, una sorta di
legge-quadro riguardante il territorio regionale, legge-quadro che
avrebbe dovuto essere portata in Consiglio, secondo quanto aveva
affermato l'Assessore Pollicini già da tempo. Siamo al corrente che
il testo di legge consegnato all'Assessorato non ha rispettato -
questo almeno è quanto ci ha riferito l'Assessore - gli indirizzi
che la Giunta aveva dato a questa Commissione; io penso però che
sarebbe stato un utile contributo al lavoro della Commissione
speciale per l'Urbanistica fornire copia di questa elaborazione,
perché può darsi benissimo che in essa non fossero stati seguiti
gli orientamenti e gli indirizzi dati dalla Giunta, tuttavia può
darsi che contenga elementi utili e interessanti per le forze
politiche, per i Consiglieri che volessero aggiornarsi
ulteriormente sulla materia. Quindi mi permetto di fare un appunto
all'Assessore: è vero che il lavoro è stato commissionato dalla
Giunta, ma sarebbe stato forse opportuno, una volta terminato e
anche se non conforme a quanto richiesto, che fosse messo a
disposizione per la consultazione della Commissione per
l'Urbanistica.
Presidente
- Altri chiedono di parlare? Se nessuno chiede
la parola dichiaro chiusa la discussione generale.
Per la replica, la parola all'Assessore al Turismo, Urbanistica
e Beni culturali, Pollicini.
Pollicini (DP)
- Devo ricordare innanzitutto una cosa che
mi pare importante e che forse non è stata sufficientemente
considerata. La Giunta ha assunto autonomamente una decisione in
ordine alla materia urbanistica, e si era trovata di fronte a tre
possibili strade da percorrere: la prima era quella di emendare la
legge n. 14, come sta avvenendo oggi; la seconda era quella di fare
un testo unico delle sedici norme di legge che interessano
l'urbanistica allo scopo di facilitarne la lettura; la terza era
quella di predisporre un nuovo testo che facesse, diciamo così,
tabula rasa di tutte le leggi e le delibere di Giunta e del
Consiglio esistenti in materia e rappresentasse in sostanza la
nuova legge urbanistica, unica, completa. La Giunta ha scelto
questa strada, quella cioè di elaborare una nuova legge urbanistica
che compendiasse esaurientemente tutta la materia; a tal fine, ha
dato a un gruppo di lavoro tre direttive principali, oltre ad altre
diciamo secondarie, ma sempre con un loro significato: la prima era
che questa nuova legge doveva puntare - e questo è il suo
significato politico, la cui carenza lamentava il Consigliere
Tonino - al recupero dell'edilizia esistente; il secondo obiettivo
- l'ho già detto altre volte, ma pare opportuno ripeterlo di nuovo
- era quello della incentivazione dell'edilizia alberghiera data la
vocazione turistica della nostra Regione; il terzo obiettivo era
quello della disincentivazione della seconda casa, perché ormai si
sono raggiunti i limiti fisiologici e si rischia di avere
conseguenze molto gravi. Non è vero quindi che non c'è una linea
chiara da parte della Giunta regionale; c'è una linea!
A questi obiettivi il gruppo di lavoro ha risposto nei termini
temporali prefissati, che erano di sei mesi, e alla fine di
dicembre ha consegnato la sua proposta che noi non abbiamo
considerata rispondente agli indirizzi dati dalla Giunta; dopo la
verifica abbiamo riaffermato certe direttive e fatto certe
puntualizzazioni, ed è chiaro che quando sarà pronta la nuova
elaborazione la Giunta la passerà a tutti i Consiglieri e a tutti
gli organismi che sono preposti alla discussione del problema. Ma
non ha senso distribuire un testo su cui noi non intendiamo
basarci! Per correttezza, non è per non volerlo dare! Quel testo
non ci convince, è inutile che lo diamo a discutere, perché
avendolo rifiutato è già un qualcosa su cui non si può discutere,
proprio per la serietà che il problema richiede. Quello che invece
mi pare di estrema importanza è quanto è contenuto in questo
disegno di legge di modificazione, proposto proprio per motivi di
tempo, convinti che comunque gli emendamenti migliorano
l'applicazione della legge n. 14 dopo tre anni di attuazione.
Accetto la richiesta del Consigliere Voyat di ricostruire un
testo unico per facilitarne la lettura; questo sarà distribuito non
solo ai Consiglieri ma anche ai professionisti in materia, in modo
che sia facile intendersi.
Il discorso che invece faceva il Consigliere Tonino non lo posso
accettare, almeno quando dice che anche questo disegno di legge,
come già la legge n. 14, è privo di indicazioni: ma la legge n. 14
ha il significato preciso di scoraggiare l'inerzia di molti Comuni
nel non voler fare il Piano regolatore; nonostante gli sforzi
abbiamo ancora 55 Comuni sprovvisti di Piano regolatore, ecco
perché la legge cerca di costringerli a dotarsi di uno strumento
urbanistico!
L'art. 12, quello degli equilibri funzionali, è l'articolo più
discusso e per certi aspetti più incompreso; è anche qui un
discorso di indirizzo, perché mi pare importante considerare che
gli equilibri funzionali vogliono dire proprio una scelta politica
dello strumento urbanistico per il Comune, e i rapporti di questi
equilibri sono scelte politiche. Non è vero che non ci sono queste
scelte politiche! Quindi non credo che qui manchiamo totalmente di
originalità, credo invece che la nuova legge urbanistica
probabilmente avrà un suo taglio originale, ma poi vorremo vedere
se allora chiederemo di tornare alla tradizione! E questo non mi
stupirebbe! Ci misureremo quindi su questo tipo di proposta, e
certamente utilizzeremo la nostra potestà primaria in materia
urbanistica per approntare il disegno di legge che poi sarà
dibattuto a livello consiliare.
Vorrei poi precisare che io non ho detto soltanto nelle orecchie
di Viberti che quella Commissione che è stata nominata dal
Consiglio il 14 maggio 1980 è scaduta; l'ho detto anche alla
Commissione, ma con questo non volevo significare - e l'ho
affermato chiaramente - che non la ritenevo più valida: ho detto
semplicemente che questa Commissione, alla quale il Consiglio aveva
dato sei mesi di attività, se ha un senso stabilire un termine, in
questo senso è scaduta; il nostro Regolamento interno stabilisce un
termine massimo, e allora ai Regolamenti o ci crediamo o non ci
crediamo! Se c'è un termine, vuol dire che si ritiene possibile
svolgere in questo arco di tempo l'impegno che ci si è presi
partecipando a quella Commissione. Però io ho detto anche che
accetto il contributo della Commissione per l'Urbanistica, sarebbe
ipocrita nasconderlo, ma è una situazione non molto corretta da un
punto di vista di rapporti; d'altra parte, se non si vuole
rinunciare ad una preziosa collaborazione non si devono stabilire i
termini, e allora si modifichi il Regolamento! Molte volte siamo
ligi al Regolamento al limite della pignoleria, altre volte
facciamo conto che non esiste! Ripeto, io accetto le proposte e i
suggerimenti della Commissione, ma non posso non far notare questa
incongruenza, questa incoerenza!
Presidente
- A questo punto possiamo passare all'esame
dell'articolato e, se il Consiglio è d'accordo, io proporrei di
prendere come testo di riferimento quello elaborato dalla
Commissione.
Presidente
- Do lettura dell'art. 1.
Art. 1
L'art. 1 della legge regionale 15 giugno 1978, n. 14, e
successive modificazioni, è sostituito dagli artt. 1, 1 bis, 1 ter,
1 quater, 1 quinquies, seguenti:
Art. 1
(Campo di applicazione del divieto)
L'edificazione è vietata:
a) sui terreni ubicati a distanza inferiore di m. 10 dalle
rive dei corsi d'acqua pubblici;
b) sui terreni sedi di frane o alluvioni o di smottamenti, in
atto o potenziali, e sui terreni soggetti al rischio di valanghe o
slavine;
c) nelle aree boscate, nonché nelle aree nelle quali il
patrimonio boschivo è andato distrutto per cause dolose, colpose o
accidentali;
d) nelle zone umide.
In relazione alle disposizioni che precedono, all'atto della
richiesta di concessione, il Sindaco deve preliminarmente accertare
se il terreno su cui l'opera che si intende realizzare sia ubicato
o meno in una delle zone indicate nel primo comma. Ove
l'accertamento dia esito positivo, il Sindaco può assentire la
concessione esclusivamente per opere di straordinaria manutenzione
di edifici esistenti, sempreché il richiedente provveda
preventivamente, a proprie spese, all'esecuzione di opere di
bonifica o di consolidamento dei terreni medesimi, tali da
eliminare i dissesti e i rischi esistenti. In tal caso è altresì
necessario che il Sindaco richieda previamente parere del
competente ufficio regionale o statale operante nel settore dei
lavori pubblici e vi si attenga. La richiesta di detto parere deve
essere preceduta dalla consultazione dei Servizi Forestali ove si
tratti di eseguire opere nell'ambito dei aree boscate.
In caso di motivata necessità nelle aree boscate, nelle zone
circostanti le zone umide e i laghi naturali e artificiali, è
ammessa l'esecuzione di opere infrastrutturali direttamente
attinente al soddisfacimento di interessi generali. La concessione
per tali opere è assentita dal Sindaco su conforme parere della
Giunta regionale sentito il Comitato Regionale per la
Pianificazione Territoriale (C.R.P.T.) di cui all'art. 18.
Art. 1 bis
(Definizione di area boscata)
Per quanto concerne le finalità e le prescrizioni della
pronte legge, per aree boscate si intendono i terreni sui quali
esistano o vengano comunque a costituirsi, per via tanto naturale
che artificiale, dei popolamenti di specie legnose forestali a
portamento arboreo o arbustivo, costituenti un soprassuolo continuo
anche se rado, a qualunque stadio di sviluppo essi si trovino, ed
aventi superficie non inferiore a 2.500 metri quadrati,
indipendentemente dalla loro designazione catastale, nonché le zone
circostanti per una larghezza di 30 metri, con esclusione degli
impianti artificiali di pioppo, dei parchi urbani e delle aree
boscate marginali e contigue agli insediamenti esistenti e
destinate all'edificazione dai Piani regolatori generali
vigenti.
Art. 1 ter
(Definizione di zona umida)
Per quanto concerne le finalità e le prescrizioni della
presente legge, per zone umide si intendono gli specchi d'acqua
privi di affluenti superficiali o servitù da affluenti superficiali
di portata minima, caratterizzati dalla bassa profondità delle
acque, dalla diffusa presenza di vegetazione acquatica emersa e
dall'assenza di stratificazione termica o di termoclino durevoli
sull'intera superficie o sulla massima parte di essa, nonché i
laghi naturali o artificiali e le zone circostanti entro un ambito
di 100 metri dalle sponde.
Art. 1 quater
(Definizione di terreno soggetto al rischio di valanga o
slavine, sede di frane, smottamenti e alluvioni)
Per quanto concerne le finalità e le prescrizioni della
presente legge, per terreni soggetti al rischio di valanghe o
slavine, sedi di frane, smottamenti e alluvioni, si intendono,
rispettivamente:
- terreni che, a memoria d'uomo e per loro stessa
conformazione orografica, siano soggetti a cadute di valanghe e
slavine nonché agli effetti rovinosi del conseguente spostamento
d'aria;
- terreni in cui siano in atto smottamenti o frane intesi
come movimenti di terreno tali da pregiudicare la stabilità dei
versanti, e sui terreni in cui, per loro caratteristiche
idrogeologiche e orografiche, detti fenomeni siano prevedibili,
nonché sui terreni soggetti agli effetti dei fenomeni
stessi;
- terreni soggetti a inondazioni prodotte dai corsi d'acqua
naturali.
Art 1 quinquies
(Criteri per l'applicazione del divieto)
Le norme di divieto di cui all'art. 1, si applicano in base
alle indicazioni e definizioni contenute nei precedenti artt.
1 bis, 1 ter, e 1 quater.
I Comuni sono, comunque, tenuti a individuare e delimitare in
cartografia catastale i terreni di cui al primo comma dell'art. 1
in base alle indicazioni e definizioni richiamate nel comma
precedente con deliberazione del Consiglio comunale; tale
cartografia costituisce elaborato integrativo del Piano regolatore
generale ed è approvato anche dai Comuni già dotati di Piano
regolatore generale.
Presidente
- Nessuno chiede di intervenire?
Presidente
- Metto in approvazione l'art. 1.
Esito della votazione:
Presenti: 28
Votanti: 28
Maggioranza: 15
Favorevoli: 28
Il Consiglio approva all'unanimità.
Presidente
- Do lettura dell'art. 2.
Art. 2
Alla fine del primo comma dell'art. 2 della L.R. 15 giugno
1978, n. 14, il "punto" è sostituito con un "punto e virgola" e
sono aggiunte le parole seguenti: "nel sottosuolo di dette aree è
ammessa l'esecuzione di infrastrutture e servizi anche di
privati".
Il secondo comma dell'art. 2 della L.R. 15 giugno 1978, n.
14, è sostituito dai commi seguenti:
"Sui fabbricati compresi negli agglomerati di cui al comma
precedente sono ammessi interventi di manutenzione, restauro e
risanamento conservativo di cui alle lettere a), b), c) dell'art.
31 della legge statale 5 agosto 1978, n. 457, e, ove compatibile
con il carattere architettonico delle strutture edilizie
preesistenti, l'ampliamento in elevazione per aumentare l'altezza
netta dei piani esistenti fino al raggiungimento, per ciascun
piano, di quella stabilita dall'art. 3 della legge regionale 23
febbraio 1976, n. 11. Sui fabbricati diroccati compresi negli
agglomerati di cui al comma precedente sono ammessi interventi di
ripristino mediante l'esecuzione di un insieme sistematico di opere
che - nel rispetto dei relativi elementi tipologici, formali e
strutturali, desumibili dallo stato attuale dei fabbricati medesimi
o da documentazione fotografica o scritta - ne consentano
destinazioni d'uso con essi compatibili. Nei casi in cui lo stato
attuale di detti fabbricati non consenta di desumere i relativi
elementi tipologici, formali o strutturali e non esista, in merito,
documentazione fotografica o scritta, gli interventi di ripristino
non sono ammessi e il sedime del fabbricato costituisce area libera
ai sensi e per gli effetti del primo comma. Detti interventi sono
sempre ammessi sempreché sussistano la strada pubblica, anche
soltanto pedonale, e lo acquedotto pubblico o di uso
pubblico"
"Fatta salva la possibilità di eseguire piccole demolizioni
funzionali all'esecuzione degli interventi di cui al comma
precedente, sui fabbricati, anche se diroccati, sono ammessi
interventi di demolizione parziale o totale solo nei casi in cui
ciò sia necessario per dare esecuzione a opere dirette a migliorare
la funzionalità di infrastrutture pubbliche".
Per gli interventi di manutenzione, restauro, risanamento
conservativo, ripristino, ampliamento in elevazione, demolizione e
di costruzione di infrastrutture e servizi, la concessione è
assentita dal Sindaco su conforme parere della Sovrintendenza per i
Beni Culturali e Ambientali".
"I fabbricati alberghieri compresi negli agglomerati di cui
al primo comma sono soggetti alle suesposte limitazioni salvo
quanto previsto nel successivo art. 20".
Presidente
- Nessuno chiede di intervenire?
Presidente
- Metto in approvazione l'art. 2.
Esito della votazione:
Presenti: 28
Votanti: 28
Maggioranza: 15
Favorevoli: 28
Il Consiglio approva all'unanimità.
Presidente
- Do lettura dell'art. 3.
Art. 3
Il primo comma dell'art. 3 della L.R. 15 giugno 1978, n. 14,
è sostituito dal seguente:
"Fuori degli ambiti di cui all'art. 1 e dagli agglomerati di
cui all'art. 2 sono ammessi l'esecuzione di nuovi fabbricati,
nonché interventi di restauro, risanamento e ristrutturazione
edilizia, ai sensi dell'art. 31, lettere c) e d), della legge 5
agosto 1978, n. 457, e di ampliamento di quelli esistenti destinati
o da destinare a uso abitativo, commerciale, industriale e
artigiano, solo ove sussistano le opere seguenti:
a) strada carrabile;
b) fognatura pubblica;
c) acquedotto pubblico o di uso pubblico;
e ove sia anche assicurato il servizio di raccolta dei
rifiuti solidi".
Dopo il secondo comma dell'art. 3 della L.R. 15 giugno 1987,
n. 14, è inserito il comma seguente:
"Fuori dagli ambiti di cui all'art. 1 e dagli agglomerati di
cui all'art. 2, sui fabbricati esistenti sono ammessi interventi di
manutenzione, ai sensi dell'art. 31, lettere a) e b), della legge 5
agosto 1978, n. 457, prescindendo dalla verifica della sussistenza
delle opere di cui al primo comma. In questi casi è altresì ammesso
l'ampliamento in elevazione per aumentare l'altezza netta dei piani
esistenti fino al raggiungimento, per ciascuno piano, dei seguenti
valori: metri 2,55 nelle località site fino a 500 metri sul livello
del mare;
metri 2,40 nelle località site da 500 a 1000 metri sul
livello del mare;
metri 2,20 nelle località site oltre 1000 metri sul livello
del mare;
Il punto 5) del quinto comma dell'art. 3 della L.R. 15 giugno
1978, n. 14, è integrato con il comma seguente:
"L'esistente acquedotto, ove non sia adeguato a soddisfare i
fabbisogni di un nuovo insediamento, può essere considerato idoneo,
ai sensi e per gli effetti del presente articolo, nei casi in cui
il concessionario dimostri di disporre, nella quantità unitaria di
cui al comma precedente, di altra acqua dichiarata potabile ai
sensi delle norme vigenti e si impegni per sé, successori o aventi
causa, con atto unilaterale d'obbligo ad allacciare su richiesta
del Comune l'insediamento realizzando o realizzato all'acquedotto
pubblico o di uso pubblico non appena esso acquedotto sia adeguato
a soddisfare i fabbisogni dell'insediamento stesso. L'atto
unilaterale d'obbligo è trascritto nei registri immobiliari a cura
del Comune e a spese del concessionario".
Alla fine dell'art. 3 della L.R. 15 giugno 1978, n. 14, sono
aggiunti i commi seguenti:
"I fabbricati destinati ai servizi e gli allestimenti fissi
unifamiliari aventi le caratteristiche di fabbricati di un parco di
campeggio, ai sensi della vigente legislazione regionale
concernente la disciplina delle attività di ricezione turistica
all'aperto, ivi compreso l'eventuale alloggio del gestore o del
custode la cui superficie lorda non può essere superiore a metri
quadrati 150, non possono avere superficie coperta superiore a un
venticinquesimo della intera superficie del parco di campeggio
relativo. Detti fabbricati non possono presentare più di due piani
e altezza superiore a sei metri e cinquanta centimetri e devono
distare dai confini di proprietà non meno di cinque metri e dagli
altri fabbricati non meno di dieci metri. Nel caso in cui i
fabbricati anzidetti siano realizzati in tutto o in parte con due
piani sovrapposti, la superficie coperta è ridotta in misura pari a
quella del primo piano dedotta la quota parte relativa
all'eventuale alloggio del gestore o del custode. Per quanto
attiene alla viabilità, all'approvvigionamento idrico e allo
smaltimento delle acque luride e dei rifiuti solidi, si applicano
le disposizioni di cui alla vigente legislazione regionale
concernente la disciplina delle attività di ricezione turistica
all'aperto".
"I villaggi turistici, di cui alla vigente legislazione
regionale concernente la disciplina delle attività di ricezione
turistica all'aperto, devono rispettare la prescrizioni del
presente articolo relativo ai fabbricati ad uso abitativo".
La seconda parte del punto b) del secondo comma dell'art. 3
della L.R. 22 luglio 1980, n. 34, che recita: "stabilendo che i
fabbricati destinati a servizi, ivi compreso l'eventuale alloggio
del gestore o del custode, debbano rispettare le disposizioni
concernenti l'edificazione a scopo abitativo e commerciale" è
abrogata.
Presidente
- Nessuno chiede di intervenire?
Presidente
- Metto in approvazione l'art. 3.
Esito della votazione:
Presenti: 29
Votanti: 29
Maggioranza: 15
Favorevoli: 29
Il Consiglio approva all'unanimità.
Presidente
- Do lettura dell'art. 4.
Art. 4
I primi cinque commi dell'art. 5 della L.R. 15 giugno 1978,
n. 14, sono sostituiti dai seguenti:
"La costruzione di fabbricati rurali ad uso aziendale
destinati al ricovero del bestiame, a deposito degli attrezzi, alla
raccolta, lavorazione e conservazione dei prodotti agricoli, nonché
di fabbricati residenziali congruamente connessi alla conduzione
dell'azienda, è ammessa ove sui terreni coltivati dell'azienda non
esistano fabbricati aventi dette destinazione, ovvero nei casi in
cui i fabbricati esistenti non siano più idonei, neppure mediante
l'esecuzione di opere di ristrutturazione e di ampliamento, a
soddisfare le esigenze derivanti dalla conduzione della azienda e
ove sussistano le opere seguenti:
a) strada anche soltanto pedonale;
b) acquedotto anche se privato"
"I fabbricati rurali ad uso aziendale - di nuova costruzione
o soggetti ad ampliamento - destinati a ricovero del bestiame,
deposito degli attrezzi, alla raccolta, lavorazione e conservazione
dei prodotti agricoli, non possono avere superficie coperta
superiore a un terzo del terreno edificabile su cui sorgono, non
possono presentare più di due piani, devono distare dai confini di
proprietà di una misura non inferiore alla metà della propria
altezza con un minimo assoluto di cinque metri e devono distare dai
fabbricati residenziali di una misura non inferiore alla propria
altezza con un minimo assoluti di dieci metri".
I fabbricati residenziali - di nuova costruzione o soggetti
ad ampliamento - connessi alla conduzione di una azienda e previsti
nello stesso corpo della sede dell'azienda stessa o siti nelle aree
di pertinenza, devono essere ragguagliati alla dimensione aziendale
secondo l'indice volumetrico di metri cubi 0,03 per ogni metro
quadrato di terreno coltivato dall'azienda e compreso nel
territorio del Comune in cui la sede dell'azienda è situata con un
limite massimo di metri cubi 500. La concessione edilizia relativa
a detti fabbricati può essere assentita esclusivamente a favore di
imprenditori agricoli a titoli principale di cui all'art. 4, ultimo
comma, della L.R. 28 luglio 1978, n. 49, previo nullaosta
dell'Assessore regionale all'Agricoltura e alle Foreste concernente
l'accertamento del requisito anzidetto. L'istanza di concessione
deve essere proposta, in ogni caso, dal proprietario dell'immobile
o da chi ne abbia titolo per diritto reale di godimento del
medesimo anche se persona diversa all'imprenditore agricolo a
titolo principale".
"Per un impianto zootecnico dimensionato per accogliere un
numero di capi bovini adulti non inferiore a 20 e per le strutture
di una cooperativa per la produzione, trasformazione e
commercializzazione non industriale dei prodotti agricoli è ammessa
la costruzione dell'abitazione del custode nella misura massima di
metri cubi 500".
Presidente
- Qualcuno chiede la parola? Nessuno?
Presidente
- Metto in approvazione l'art. 4.
Esito della votazione:
Presenti: 29
Votanti: 29
Maggioranza: 15
Favorevoli: 29
Il Consiglio approva all'unanimità.
Presidente
- Do lettura dell'art. 5.
Art. 5
L'art. 6 della L.R. 15 giugno 1978, n. 14, è sostituito dal
seguente:
"Fino a quando non siano stati delimitati gli agglomerati di
interesse storico, artistico o di particolare pregio ambientale di
cui all'art. 2, su tutto il territorio comunale è vietato eseguire
nuovi fabbricati e sui fabbricati esistenti, ovunque situati, sono
ammessi soltanto interventi di manutenzione , di restauro e di
risanamento conservativo, ai sensi dell'art. 31, lettera a), b), c)
ella legge 5 agosto 1978, n. 457, purché non sia prevista
modificazione della destinazione d'uso".
Al primo comma, punti 1), 2) e 3) dell'art. 14 della legge
regionale 15 giugno 1978, n. 14, le parole: "per le operazioni di
risanamento conservativo", sono sostituite con le seguenti: "per
gli interventi di restauro e di risanamento conservativo"; le
parole: "per l'ammodernamento funzionale" sono sostituite con le
seguenti: "per gli interventi di ristrutturazione edilizia" e le
parole: "di ammodernamento funzionale" sono sostituite con le
parole seguenti: "di ristrutturazione edilizia".
Al secondo comma dell'art. 14 della legge regionale 15 giugno
1978, n. 14, le parole: "le operazioni di ammodernamento
funzionale", sono sostituite con le seguenti: "gli interventi di
ristrutturazione edilizia".
Presidente
- Nessuno chiede di intervenire sull'art.
5.
Presidente
- Metto in approvazione l'art. 5.
Esito della votazione:
Presenti: 29
Votanti: 29
Maggioranza: 15
Favorevoli: 29
Il Consiglio approva all'unanimità.
Presidente
- All'art. 6 deve ancora essere indicata la
cifra da inserire al capoverso che inizia con le parole:
"Il
C.R.P.T. esprime inoltre..."
; alle lettere b), c), c), g) della
elencazione successiva alle parole:
"Il Comitato si pronuncia
anche:"
; all'ultimo capoverso.
Chiedo quindi all'Assessore di fare la sua proposta. Propone 400
milioni? Il Consiglio è d'accordo? Non vi sono obiezioni?
Presidente
- Do lettura dell'articolo 6 così
completato.
Art. 6
Il punto c) del secondo comma dell'art. 18 della L.R. 15
giugno 1978, n. 14, è sostituito col seguente:
"c) negli altri casi previsti dalla presente legge e da altre
leggi regionali".
L'ultimo comma del'art. 18 della L.R. 15 giugno 1978, n. 14
come modificato dall'art. 2 della L.R. 31 maggio 1979, n. 32, è
abrogato.
All'art. 18 della legge regionale 15 giugno 1978, n. 14, dopo
il secondo comma sono aggiunti i commi seguenti:
"Il C.R.P.T., esprime inoltre parere sui seguenti argomenti,
per importi di spesa oltre la cifra di 400 milioni, restando
competenza degli organi consultivi individuali gli argomenti di
importo inferiore:
a) problemi e procedure di massima interessanti l'esecuzione
di opere pubbliche;
b) progetti tipo e criteri di progettazione per categoria di
opere pubbliche;
c) schemi di capitolati speciali di appalto per categorie di
opere;
d) ogni altra questione in materia di opere pubbliche che il
Consiglio, la Giunta regionale e i singoli Assessori intendano
sottoporre al C.R.P.T..
Il Comitato si pronuncia anche:
a) sui progetti di opere pubbliche di qualunque importo
interessanti due o più Comuni,quando insorgono contestazioni in
merito agli oneri attribuibili agli enti interessati;
b) sui progetti di massima ed esecutivi, o sui
capitolati-programma in caso di appalto concorso, di importo
superiore a 400 milioni afferenti ad opere da eseguirsi dalla
Regione, oppure dai Comuni o da altri enti quando per l'esecuzione
sia richiesta la concessione, a termine di legge, di contributi o
concorsi regionali;
c) sulle vertenze sorte con le imprese, in corso d'opera o in
sede di collaudo, per maggiori compensi o per l'esonero da penalità
contrattuali quando ciò che si chiede all'Amministrazione di
promettere, di abbandonare o di pagare sia determinato o
determinabile in somma superiore a lire 400 milioni;
d) sulle proposte di risoluzione o rescissione di contratto
di lavori pubblici per contratti superiori a lire 400
milioni;
e) sulla classificazione di strade regionali;
f) sulle richieste di autorizzazione di linee di
distribuzione di energia elettrica con tensione non superiore a 150
mila volte;
g) su ogni altra opera pubblica, di importo superiore a 400
milioni, attinente a materie di interesse regionale per la quale
competenza a provvedere sia della Regione.
La Giunta regionale è delegata a variare con proprio
provvedimento l'importo di 400 milioni di cui alla presente legge
in base alla variazioni annuali dell'indice ISTAT del costo della
vita".
Presidente
- Metto in approvazione l'art. 6.
Esito della votazione:
Presenti: 30
Votanti: 30
Maggioranza: 16
Favorevoli: 30
Il Consiglio approva all'unanimità.
Presidente
- Do lettura dell'art. 7.
Art. 7
L'art. 19 della L.R. 15 giugno 1978, n. 14, come modificato
dall'art. 3 della L.R. 31 maggio 1979, n. 32, è sostituito col
seguente:
"Il Comitato Regionale per la Pianificazione Territoriale è
composto da:
1) il Segretario generale dell'Amministrazione regionale, con
funzioni di coordinatore;
2) il Dirigente dell'Ufficio regionale di urbanistica e
tutela del passaggio o suo sostituto;
3) il Sovrintendente regionale per i beni culturali e
ambientali o suo sostituto;
4) il Dirigente dei Servizi forestali regionali o suo
sostituto;
5) l'Ingegnere capo dell'Assessorato regionale dei lavori
pubblici o suo sostituto;
6) il Capo Ufficio studi e programmazione regionale o suo
sostituto
7) un architetto, un ingegnere e un geometra designati di
rispettivi ordini e collegio professionale della Valle
d'Aosta;
8) un esperto in ordine ai problemi dell'assetto geofisico
del territorio;
9) un esperto in materia giuridico-amministrativo.
La Giunta può designare altro esperto per ciascuna delle
materie indicate ai punti 8) e 9) del comma precedente per i casi
di assenza del titolare.
Il Comitato è integrato dal Dirigente dell'Assessorato
regionale all'industria, al commercio e all'artigianato o suo
sostituto per i pareri di cui, rispettivamente, all'art. 19 ter e
all'art. 20 della presente legge.
I membri non appartenenti all'Amministrazione regionale sono
designati dal Consiglio regionale e non possono essere Consiglieri
regionali.
Gli esperti di cui al punto 7) del primo comma del presente
articolo sono designati su terne di nominativi segnalate dai
rispettivi ordini e collegio professionali.
Il C.R.P.T. è costituito con decreto del Presidente della
Giunta regionale ed è rinnovato all'inizio di ogni legislatura
regionale. I poteri del C.R.P.T. sono prorogati fino al suo
rinnovo.
Il C.R.P.T. designa, come primo atto dopo l'insediamento, fra
i membri appartenenti all'Amministrazione regionale, il sostituto
del coordinatore delle rispettive adunanze per i casi di assenza di
quest'ultimo.
Per i pareri sui piani urbanistici e sui regolamenti comunali
e comunitari devono essere sentiti, rispettivamente, i Sindaci dei
Comuni e i Presidenti delle Comunità Montane interessate.
Il C.R.P.T., ove lo ritenga opportuno, potrà di volta in
volta invitare a partecipare alle proprie riunioni, senza diritto
di voto, tecnici ed esperti o rappresentanti di enti, uffici ed
associazioni operanti nella regione.
Il C.R.P.T. è convocato d'ufficio dal coordinatore ogni
qualvolta è chiamato a esprimere parere.
Il C.R.P.T. è legalmente riunito quando sono presenti sei dei
suoi componenti, fra i quali comunque il coordinatore o il suo
sostituto; tuttavia per la validità delle sedute in cui partecipano
i membri di cui, rispettivamente, agli artt. 19 ter e 20, il numero
dei componenti presenti è fissato in sette anziché sei. Le
decisioni sono assunte per votazione palese e sono verbalizzate in
apposito registro a pagine numerate.
Le funzioni di segretario, senza diritto di voto, sono
esercitate da un funzionario dell'Ufficio di urbanistica e tutela
del paesaggio. Il segretario ha l'obbligo di segnalare al C.R.P.T.
i casi in cui i membri del C.R.P.T. i casi in cui i membri del
C.R.P.T. hanno il dovere di astenersi dal partecipare ad atti ai
quali siano interessati essi stessi".
Presidente
- Nessuno chiede di intervenire sull'art.
7.
Presidente
- Metto in approvazione l'art. 7.
Esito della votazione:
Presenti: 30
Votanti: 30
Maggioranza: 16
Favorevoli: 30
Il Consiglio approva all'unanimità.
Presidente
- Do lettura dell'art. 8.
Art. 8
Nell'ultimo comma dell'art. 19 bis della legge regionale 15
giugno 1978, n. 14, e successive modificazioni, la parola
"Sottocomitato" è abrogata.
Nell'ultimo comma dell'art. 19 ter della legge regionale 15
giugno 1978, n. 14, e successive modificazioni, le parole: "del
Sottocomitato" sono abrogate.
Presidente
- Nessuno chiede di intervenire sull'art.
8.
Presidente
- Metto in approvazione l'art. 8.
Esito della votazione:
Presenti: 30
Votanti: 30
Maggioranza: 16
Favorevoli: 30
Il Consiglio approva all'unanimità.
Presidente
- Do lettura dell'art. 9.
Art. 9
Il primo comma dell'art. 20 della L.R. 15 giugno 1978, n. 14,
come modificato dall'art. 4 della L.R. 31 maggio 1979, n. 32, è
sostituito dal seguente:
"Per i nuovi fabbricati con destinazione alberghiera e per
l'adeguamento funzionale dei fabbricati esistenti, sono ammesse
deroghe all'indice di fabbricazione,al numero dei piani ed al
limite di altezza di cui all'art. 3".
Dopo il secondo comma dell'art. 20 della L.R. 15 giugno 1978,
n. 14, come modificato dall'art. 4 della L.R. 31 maggio 1979, n.
32, è inserito il comma seguente:
"Sui fabbricati alberghieri compresi negli agglomerati di cui
all'art. 2 sono ammessi, oltre agli interventi di cui ai primi due
commi dell'art. 2 medesimo, ampliamenti volumetrici diretti a
migliorare l'efficienza dell'organismo edilizio in rapporto a una
maggiore qualificazione del servizio alberghiero. Tali ampliamenti
devono rispettare le disposizioni seguenti:
- il volume aggiunto non può superare la misura del 20% del
volume esistente alla data di entrata in vigore della presente
legge: il conteggio del volume esistente e aggiunto è effettuato ai
sensi della lettera a) dell'art. 7, come integrato dall'art. 9
della legge 2 marzo 1979, n. 11;
- in ordine alle distanze degli edifici vicini il volume
aggiunto deve rispettare le disposizioni dell'art. 873 del Codice
Civile.
Presidente
- Nessuno chiede di intervenire?
Presidente
- Metto in approvazione l'art. 9.
Esito della votazione:
Presenti: 30
Votanti: 30
Maggioranza: 16
Favorevoli: 30
Il Consiglio approva all'unanimità.
Presidente
- Do lettura dell'art. 10.
Art. 10
La presente legge è dichiarata urgente ai sensi del terzo
comma dell'art. 31 dello Statuto Speciale ed entrerà in vigore il
giorno successivo a quello della sua pubblicazione nel Bollettino
Ufficiale della Regione.
È fatto obbligo a chiunque spetti di osservarla e di farla
osservare come legge della Regione Valle d'Aosta.
Presidente
- Metto in approvazione l'art. 10.
Esito della votazione:
Presenti: 30
Votanti: 30
Maggioranza: 16
Favorevoli: 30
Il Consiglio approva all'unanimità.
Presidente
- Qualcuno chiede di intervenire per
dichiarazione di voto? La parola al Consigliere Nebbia.
Nebbia (PSI)
- Avevamo annunciato il voto favorevole già
in precedenza e quindi non ho altro da aggiungere su questo
punto.
Vorrei dire però che le affermazioni dell'Assessore mi hanno
lasciato piuttosto perplesso, almeno due di queste: la prima è
quella relativa alla opzione che ha fatto la Giunta di fronte alle
diverse possibilità di scelta in materia urbanistica. L'Assessore
ha detto che era stata scartata quella che oggi in realtà viene
realizzata, cioè un intervento parziale e, diciamo così di
sanatoria; aveva detto che era stata scartata l'ipotesi di
riscrivere un testo unico che accorpasse le sedici norme oggi
esistenti, e ha detto che era stata invece adotta l'idea di
realizzare un nuovo testo unico in materia urbanistica e che
un'équipe incaricata dalla Giunta di realizzarlo sul piano tecnico
non aveva risposto adeguatamente alle richieste della Giunta. Io
voglio innanzitutto ringraziare l'Assessore di avere personalmente
consegnato a me e ad altri Consiglieri, in via ufficiosa, questo
testo, ma non esprimo alcun parere perché mi pare giusto rispettare
l'intenzione dell'Assessore di non voler dare a questo testo una
qualche validità. Esprimo però un parere sui presupposti e sui
punti fissi che la Giunta invece aveva elencato nella sua delibera
e in base ai quali questa équipe doveva lavorare e fornire
risposte. Posso dire che da questi punti non si comprende quale
nuovo testo unico in materia urbanistica potrebbe derivarne, perché
direi che viene toccato un 10% delle questioni, l'altro 90% è
assolutamente nebuloso, anzi non esiste. In questo senso, anche
l'affermazione dell'Assessore circa la possibilità che il Consiglio
rischi di tornare indietro piuttosto che andare avanti, per me non
ha alcun significato, in quanto non vedo in che cosa potrebbe
tornare indietro se esaminasse dei disegni di legge che trattano i
veri argomenti dell'urbanistica e del territorio. Se ricordo bene,
i punti elencati nella delibera di Giunta riguardavano soprattutto
il recupero dei vecchi fabbricati e le attrezzature alberghiere;
non parlavano assolutamente di ambiente naturale, non parlavano di
parchi naturali, non parlavano di tecnica urbanistica, non
parlavano di standards urbanistici, non parlavano di zonizzazione e
di un'infinità di altri problemi risolti più o meno bene da altre
Regioni e rispetto ai quali noi invece procediamo ancora sulla
falsariga di una normativa nazionale che risale addirittura al
1942: a 40 anni di distanza, unica regione in Italia, la Valle
d'Aosta segue ancora le norme del '42!
L'altro fatto che mi ha lasciato perplesso sono le affermazioni
dell'Assessore relative alla validità della Commissione per
l'Urbanistica, che da un punto di vista formale possono avere un
certo valore, ma da un punto di vista politico non ce l'hanno
assolutamente, perché se una Commissione opera validamente - almeno
io ho sentito solo valutazioni di questo tipo, positive - non vedo
perché il Consiglio non se ne debba valere. D'altra parte, nel
deliberato di Consiglio, tra le varie incombenze della Commissione
c'erano anche quelle di mantenere dei rapporti stretti e continui
con l'Assessorato e l'Assessore. In realtà questi rapporti, salvo
se ricordo bene la prima e la seconda riunione, non ci sono mai
stati o sono stati veramente minimi, a fronte delle esigenze e
delle necessità della Commissione: quindi se la Commissione ha
ritardato, questo è dipeso anche da carenze dell'Assessorato. Ora,
per ovviare ad eventuali intoppi di ordine burocratico, io propongo
al Consiglio un ordine del giorno molto breve, che recita:
"Il
Consiglio regionale, valutato favorevolmente il lavoro sino ad ora
svolto dalla Commissione Speciale per l'Urbanistica, ritenendo che
detto lavoro debba essere portato a termine entro l'estate 1981,
rinnova sino a tale data l'incarico a suo tempo affidato alla
Commissione".
Presidente
- A rigore di Regolamento, gli ordini del
giorno dovrebbero essere presentati durante la discussione generale
quindi chiedo al Consiglio.
Nebbia
-
(intervento fuori microfono)
Posso
obiettare sul piano formale che la discussione generale è stata
chiusa dall'intervento dell'Assessore , secondo quanto ha detto il
Presidente; se l'intervento dell'Assessore riapre nuove questioni,
è chiaro che la discussione generale deve essere riaperta!
Presidente
- Io capisco le obiezioni del Consigliere
Nebbia; d'altra parte esiste un Regolamento, ce lo siamo dato noi e
dobbiamo rispettarlo, non possiamo ogni volta adattarlo a seconda
delle esigenze che ciascuno di noi può avere! Comunque, io stavo
chiedendo al Consiglio se non ha nulla da obiettare
all'accoglimento dell'ordine del giorno. Ci sono obiezioni sulla
opportunità di porre in votazione quest'ordine del giorno? Poiché
il Consiglio lo richiede, rileggo il testo dell'ordine del giorno
proposto dal Consigliere Nebbia:
"Il Consiglio regionale,
valutato favorevolmente il lavoro sino ad ora svolto dalla
Commissione Speciale per l'Urbanistica, ritenendo che detto lavoro
debba essere portato a termine entro l'estate del 1981, rinnova
sino a tale data l'incarico a suo tempo affidato alla
Commissione".
Questo è il testo dell'ordine del giorno; una
mozione in tal senso presentata da quasi tutti i Gruppi, mi
pare.
Ha chiesto di parlare il Presidente della Giunta. Ne ha
facoltà.
Andrione (UV)
- Questa è una Commissione Speciale a
termine; se viene confermata, quali sono in nuovi termini di
scadenza del suo mandato?
Presidente
- Fino all'estate 1981!
Andrione (UV)
- Dovrebbe scadere verso settembre, va
bene? Sarà prorogata di tre mesi! Ma bisogna spiegare, bisogna
farsi capire!
Nebbia (PSI)
- Da oggi fino alla fine dell'estate
1981?
Andrione (UV)
- Sì, va be', allora tanto vale dire fino
al 30 settembre 1981, perché se poi ci riuniamo il 22 settembre
qualcuno può obiettare che l'estate è già finita! Quindi sarebbe
confermata fino al 30 settembre! Allora, visto che noi siamo
favorevoli al prorogare i termini fino anche a settembre, e visto
che il Consiglio voterà nella prossima seduta, chiedo alla cortesia
del Consigliere Nebbia di non creare la difficoltà di presentare
l'ordine del giorno a questo punto, perché altrimenti si crea un
precedente e potrà accadere che altre volte, a discussione generale
chiusa, qualcuno abbia un ordine del giorno da proporre. Oppure
modifichiamo il Regolamento, perché noi non riteniamo possibile
che, secondo le circostanze, si forzi il Regolamento.
Presidente
- In ogni caso, anche se il Consiglio prende
atto, qui stiamo scavalcando le norme del Regolamento; d'altra
parte, si è innescato un certo tipo di discorso e credo che a
questo punto dobbiamo riaprire la discussione. Se il Consigliere
Nebbia chiede di parlare, la Presidenza gliene dà facoltà.
Nebbia (PSI)
- Io accetto l'invito del Presidente della
Giunta; voglio però rilevare una questione: la discussione generale
non può essere chiusa alla fine degli interventi dei Consiglieri
dopo di che l'Assessore risponde senza possibilità di repliche! La
discussione generale può essere chiusa dopo che siano intervenuti
tutti, Assessore compreso!
Presidente
- Consigliere Nebbia, questa è una valutazione
senz'altro valida; d'altra parte per il momento abbiamo questo
Regolamento e dobbiamo rispettare questo! Va bene?
Nebbia (PSI)
- No, ma io...
Presidente
- C'è una Commissione ad hoc!
Andrione (UV)
- Prego il Presidente del Consiglio di
mettere in discussione questi argomenti sotto la voce mozione
d'ordine.
Chiedo poi scusa al Consigliere Nebbia: il Regolamento prevede
oggi che ci sia, a chiusura della discussione generale, la replica
dell'Assessore competente e del Presidente della Giunta, e questo
vale per tutti i Parlamenti di tutto il mondo! Da qualche parte
bisogna pur chiuderla la discussione generale! Il problema che pone
il Consigliere Nebbia è quello di avere diritto di replica alle
dichiarazioni fatte dall'Assessore; quindi in questo caso bisogna
che ci sia una riserva nel senso che il Consigliere in questione si
alza e chiede al Presidente del Consiglio di considerare
l'intervento dell'Assessore come una questione di discussione
generale - cosa che è già successa moltissime volte - dopo di che
eventualmente ci saranno altri interventi e, in chiusura,
nuovamente la replica dell'Assessore.
Presidente
- Allora, il Consiglio è d'accordo nel votare
l'ordine del giorno? Ah, è ritirato?! Va bene, d'accordo!
Vi sono altri che chiedono di parlare per dichiarazione di voto
prima di passare alla votazione sul complesso del disegno di legge
iscritto al n. 32 dell'ordine del giorno? Nessuno chiede di
parlare?
Presidente
- Metto in approvazione la legge nel suo
complesso.
Votazione segreta
Président
- Résultat du vote relatif à l'objet inscrit à
l'ordre du jour au n° 32:
Présents: 32
Votants: 32
Majorité: 17
Avis favorable pour: 31
Avis contraire: 1
Le Conseil approuve.
Esito della votazione:
Presenti: 32
Votanti: 32
Maggioranza: 17
Favorevoli: 31
Contrari: 1
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK