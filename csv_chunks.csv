ID_file,leg,date,class,language,surname,name,year_birth,gender,group,position,length,chunk
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,1,126,"Riprendiamo. Siamo al punto n. 19 dell'ordine del giorno. Ha chiesto la parola la consigliera Erika Guichardaz, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Guichardaz,Erika,1976,F,PCP,2,9265,"Questa mozione è presente nell'ordine del giorno del Consiglio regionale ormai da molto tempo, però ha sempre la sua attualità, anzi, molto probabilmente nelle premesse avremmo potuto aggiungere anche dell'altro, quindi è una mozione che nuovamente vuole riportare e richiamare l'attenzione sulla necessità di aggiornamenti e di chiarezza in merito all'ampliamento del complesso ospedaliero Parini, un progetto che - lo abbiamo detto nel 2021, quando ci siamo dimesse proprio per questa ragione - è di fondamentale importanza per la comunità valdostana, quindi torniamo al 2021, perché è utile ricordare tutti i passaggi. Ricordiamo che nel 2021 proprio durante la discussione della petizione del Comitato Vallée Santé era stata votata non la nostra risoluzione, nonostante fosse stata votata in Commissione, dopodiché i cinque colleghi che sono usciti dal nostro gruppo hanno deciso di seguire un'altra strada, era stata votata una risoluzione che chiedeva, sollecitava l'attivazione di un tavolo di lavoro tra le Istituzioni, quindi tra la Regione, il Comune di Aosta e i progettisti, con l'obiettivo di verificare la fattibilità tecnica, economica e temporale del progetto, specialmente alla luce delle nuove sfide emerse con la pandemia. Tale risoluzione, lo ricordiamo, impegnava a procedere con la variante del progetto esecutivo dell'ala est dell'Ospedale, a proseguire contestualmente le fasi progettuali della ristrutturazione dell'attuale Ospedale e terminare la definizione e l'individuazione dei servizi ospedalieri che sarebbero stati anche attivati tenuto conto della pandemia, ad avviare un confronto sulla destinazione dell'Ospedale Beauregard e dell'ex Maternità, a presentare il progetto alla popolazione valdostana attraverso gli strumenti più opportuni. Da allora è comparsa una stanzetta proprio adiacente all'Ospedale, un Info Point, proprio a ridosso del cantiere, che credo non trovi grande partecipazione, passo sovente davanti all'Ospedale e non ho mai visto nessuno all'interno di quella stanzetta e soprattutto, vedendo le slide che passano, se siamo interessati agli scavi archeologici, sicuramente è di grande interesse quello che c'è all'interno di quel video, ma, se siamo interessati invece per quello che riguarda la sanità valdostana, ben poco ritroviamo. Tante iniziative sono state fatte principalmente dal nostro gruppo e dal gruppo di Rassemblement Valdôtain per chiedere che, a seguito di quell'audizione del 10 aprile, ci fossero degli aggiornamenti, questo perché sono andata a rivedermi quell'audizione, a riprendermi i vari passaggi e, a parte il fatto che non erano presenti i progettisti, quindi già solo questo meriterebbe un'audizione, ma dall'altra parte sono andata a prendermi anche quell'audizione e a verificare quali documenti sono poi arrivati proprio a seguito di quell'audizione e posso dire che molte delle domande che abbiamo posto in quell'audizione non hanno trovato ad oggi nessuna risposta: un esempio - naturalmente prendo i passaggi riferiti al mio intervento - chiedevo di avere un'analisi sulla congruità dei posti letto operativi e alle conseguenze dell'articolazione delle strutture ospedaliere, questo perché a un certo punto, durante l'audizione, si era parlato di doppie radiologie, quindi una radiologia nel vecchio Parini, una nell'ampliamento, non si era ben compreso, anche alla luce delle domande fatte dal consigliere Manfrin, qual era la sorte, ad esempio, della farmacia, quindi su questo punto non abbiamo assolutamente avuto delle risposte. Dopodiché ci eravamo anche concentrate sulla questione delle limitazioni riferite all'elisuperficie in cui sappiamo bene sarà messa al di sopra del nosocomio, però sappiamo altrettanto bene, con delle limitazioni, a un volo al giorno rispetto alla possibilità di atterrare su quella struttura. Vi erano poi anche domande del consigliere Lucianaz a cui non vi era stata data una risposta e che magari poi presenterà lui. Immagino che l'Assessore ci dirà: ""Sono già venuto in audizione il 10 aprile"", se lei pensa che l'audizione del 10 aprile... oltretutto c'è stato anche un intervento del consigliere Marquis, che diceva: ""Ma fare un'audizione senza le progettazioni, senza avere contezza di che cosa si sta facendo ha poco senso"", quindi, anche sotto il punto di vista progettuale, molto probabilmente... però questo è campo del Consigliere e non certo mio, quindi forse sarà lui anche a spiegare le motivazioni rispetto a quei passaggi che erano avvenuti il 10 aprile e che, in sostanza, davano spazio a nuove audizioni, questo è quello che ci era sembrato di cogliere, o comunque anche all'invio di nuova documentazione che proprio in quella sede abbiamo chiesto. Ci corre l'obbligo poi ricordare che, dopo quell'audizione del 10 aprile, grazie alle varie iniziative, abbiamo saputo dall'assessore Marzi, il 9 febbraio 2024 ci era stato detto che la validazione del progetto esecutivo era vicino alla conclusione. L'11 luglio 2024, quindi qualche mese dopo - il ""vicino"" forse a seconda di chi parla è soggettivo -, di nuovo si diceva: ""No, ma è questione di pochissimo"". Da quel 9 febbraio al 15 ottobre sono passati otto mesi e dal 2021 ad oggi sono passati oltre tre anni. Oltretutto, come ricordavo, durante la discussione di quella petizione si era anche detto: ""No, ma bisogna proseguire con il progetto, intanto con le fasi progettuali della fase 4 e 5, perché così abbiamo idea dei costi complessivi per tutto il presidio ospedaliero"", perché, secondo me, è bene ricordarlo che l'ampliamento sarà solo per l'Ospedale per acuti, quindi non si tratta di tutto ciò che abbiamo bisogno. Non si è più detto nulla sul destino del Beauregard, anche su questo non abbiamo avuto aggiornamenti e anche sul destino dell'ex Maternità, tutte cose messe all'interno di quella petizione. Con questa mozione quindi chiediamo nuovamente all'Assessore alla sanità di venire in V Commissione, magari anche con tutta la documentazione, entro 15 giorni - perché ci sembra che, visto che sono passati oltre 8 mesi, anche se mettiamo un tempo piuttosto breve, possiamo farcela -, per venirci a presentare la verifica sulla compatibilità tecnico-progettuale ed economica, nonché sulla realizzabilità in termini cronologici adeguati del progetto di ampliamento dell'Ospedale Parini. Questo è quello in sostanza che era previsto nella risoluzione e naturalmente a presentare anche tutte le varianti progettuali e lo stato dell'arte dei lavori nei diversi presidi ospedalieri, perché l'unica certezza che abbiamo è che la Valle d'Aosta non avrà mai un presidio unico, questa è l'unica cosa che chiedevano i sanitari valdostani ed è l'unica cosa che sappiamo che non avremo mai. Abbiamo visto anche la delibera del 4 novembre che ci parla di 178 milioni e anche qui ripetiamo che si tratta solo dell'ampliamento e delle progettazioni, quindi non di tutto quello che c'è bisogno, dunque sarebbe anche interessante capire quali sono i costi totali, se ne abbiamo un'idea, cosa costa l'ampliamento, la demolizione delle superfetazioni, tutta la ristrutturazione del vecchio Parini, la costruzione del polo materno infantile, lo spostamento della Psichiatria e chi più ne ha, più ne metta e anche quando si pensa di terminare tutto questo, perché una delle cose che avevamo evidenziato e continuiamo a dire è che dell'Ospedale ne avevamo assoluto bisogno e doveva essere decentrato, doveva essere unico, doveva essere pronto presto. Noi in questo momento invece sappiamo ben poco. Come dicevo, sappiamo sicuramente che non sarà un presidio unico, ma di tutto il resto non sappiamo nulla. Magari l'Assessore lo sa, magari può dircelo già oggi, però quello che noi vogliamo è che si torni in audizione intanto per fornire la documentazione richiesta il 10 aprile che stiamo ancora attendendo, ma poi per porre le domande, perché basta andare a vedere quell'audizione per capire che, non avendo idea di che cosa c'era dentro quell'Ospedale, ben poche domande si potevano porre, quindi avere anche idea dei posti letto. Ho letto anche - però, essendo stata scaricata solo oggi, la delibera l'ho letta velocemente questa mattina - che in sostanza il Comune di Aosta poneva dei problemi rispetto al traffico e dall'altra parte chiedeva che i parcheggi previsti fossero anche a uso per altre necessità, quindi non solo per chi andava all'Ospedale, ma per chi vorrà visitare anche la città di Aosta, dunque anche capire rispetto non solo al traffico, ma ai posti che sappiamo essere oltretutto stati ridotti dove stiamo andando e quali saranno le priorità che si sono poste nel progetto, perché si parlava di due posti auto ogni posto letto, è normale che, se lì ci può parcheggiare chiunque, quei due posti auto molto probabilmente non esisteranno più. Sono tutte domande che non possono essere ristrette in un dibattito di una mozione ed è per questo che chiediamo, per l'ennesima volta, di venire in Commissione a presentarci questo progetto e tutta la visione che questa maggioranza ha rispetto a quest'opera, che, come dicevo, è di estrema necessità e che sta diventando, secondo il nostro punto di vista, il più grande flop di questa maggioranza, però questa è la nostra visione. Vediamo cosa ci risponderà l'Assessore e valuteremo anche poi i passaggi successivi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,3,94,"La discussione generale è aperta. Ha chiesto la parola il consigliere Lucianaz, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Lucianaz,Diego,1963,M,RV,4,11015,"Bondzor a tcheutte. [Traduzione letterale dal patois: Buongiorno a tutti]. Le richieste della collega Guichardaz sono sacrosante, si chiede chiarimenti in Commissione. Purtroppo è un disco che si sente troppo spesso su quest'argomento, però con il permesso del mio Capogruppo, prendendo la parola, devo comunque dare una piccola spiegazione per quanto è successo ieri. Ieri non ho risposto a un collega che mi ha apostrofato con un ""fa schifo, si vergogni"", eccetera, perché ho ritenuto la cosa decisamente assurda, invece, vedendo oggi lo scatenarsi di articoli di stampa, almeno all'Aula e a chi ascolta devo due spiegazioni, partendo dal fatto che ieri stavo commentando con un mio collega, sicuramente ad alta voce, il fatto delle modalità di concessione della parola e non ho rivolto assolutamente nessun epiteto a chi aveva la parola... però così Padovani... (intervento del consigliere Padovani, fuori microfono) faccia pure del sarcasmo, collega, però io non ascolto le stupidate che dice lei, quindi non si preoccupi. Per questo fatto sono stato condannato da diversi organi di stampa, in particolare le agenzie valdostane, casse di risonanza del PD e, pazienza, non è la prima volta che queste agenzie di stampa riportano fatti non veri, tipo il continuo richiamo alla ""grande pagliacciata"" che avrei pronunciato nel 2022, io non ho mai affermato una ""grande pagliacciata"", però continua a essere riportato con un virgolettato. Con il collega invece ieri ci siamo chiariti, credo in modo pacifico e ragionevole, gli ho anche detto che, se si ritiene offeso, gli chiedo scusa, lo dico pubblicamente, io non mi stavo rivolgendo a lui, quindi credo per me che la cosa possa finire qui. Se poi devo altre giustificazioni, non ho problemi a sostenerlo. Ritengo che però, chiacchierando con un collega, possa almeno avere il diritto di utilizzare le parole che mi pare. Ripeto: con il collega non c'era nulla e non era rivolto a lui l'epiteto, poi ognuno consideri il fatto come gli pare. L'articolo invece a firma Piero Minuzzo mi prendo il tempo di rileggerlo perché mi pare abbastanza preoccupante. Parlo dell'Ospedale e vengo alla mozione perché il 4 dicembre del 2023 in audizione al Comune di Aosta abbiamo sentito diversi Consiglieri comunali lamentarsi del fatto che i tecnici non danno risposte, si chiedevano tempi certi e dati precisi che neppure in quell'occasione sono stati forniti, per fortuna, che le audizioni del Comune di Aosta sono pubbliche, quindi possiamo citarle, vero, Presidente? Un altro Consigliere di opposizione ha espresso davanti all'ingegnere che stava relazionando: ""È difficile fare un dibattito politico senza la presenza della controparte, dato che i tecnici agiscono sul mandato, mi avrebbe fatto molto piacere vedere qui la politica regionale"", altri interventi di gruppo Renaissance, eccetera, quindi anche al Comune di Aosta non sono state fornite le risposte che in questo Consiglio si continuano a chiedere. Andiamo avanti, nel senso che, ricordando che la progettazione esecutiva dell'Ospedale dell'ala nuova dell'ampliamento era del 2013, ripeto: la progettazione esecutiva poi nel 2014 il Consiglio regionale l'ha stoppata, poi i ritrovamenti archeologici, eccetera... abbiamo una dichiarazione dell'ingegnere che era previsto di consegnare l'Ospedale nel dicembre 2019, questo lo sapete tutti, lo sanno anche i giornali. Il fatto è che si continuano a chiedere dati che non vengono forniti. Questa settimana veniamo a sapere che con la modica cifra di 178 milioni e mezzo è previsto l'ampliamento dell'Ospedale Parini, quindi, oltre a documentazione che speriamo venga fornita, altrimenti cercheremo di averla in modo diverso, oltre alla relazione di 31 pagine - e poi riprenderò alcuni passaggi di questa relazione -, si chiede se questi 178,5 milioni di euro si concentrano sull'ampliamento, sulla sola parte del blocco K e Hospital Street eventualmente, lavori di scavo ancora da programmare per l'aspetto archeologico permettendo e qui vorrei sapere dall'Assessore che cosa intende fare in quell'area che non è ancora stata scavata. Si chiede quindi normalmente, e lo chiederemo anche in Commissione, a quanto ammonterà il totale dei lavori di tutto il complesso Parini, comprensivo delle fasi 4 e 5 di cui non abbiamo assolutamente documentazione. Per tornare al blocco K, mi ricordo che in Commissione, quel famoso 10 aprile, sono state elevate diverse domande, non tutte hanno ottenuto risposta, ne riepilogo qualcuna per rinfrescare la memoria dell'Assessore, cioè se all'ultimo piano dell'Hospital Street, che ospita una sala conferenze, servizi di ristoro e altre cose, se intende il piano sottostante la galleria di collegamento tra i due edifici e qua non è stato risposto; dove si fermerebbe l'autobus, se restringe la carreggiata, anzi, la carreggiata spesso, per i lavori, sarà ristretta a una sola corsia e si chiedeva dove era la fermata dell'autobus, dove attraversavano i pedoni, se non erano previsti i marciapiedi, sul rendering non sono indicati, come si farà ad attraversare Viale Ginevra a raso e per quanto tempo sarà previsto l'utilizzo della seconda corsia di Viale Ginevra. Qua non abbiamo ottenuto risposte. L'Hospital Street prevede percorsi già separati nell'ottica pandemica di cui si era tanto parlato in fase Covid e la stessa cosa per il Pronto Soccorso, garanzie non ne abbiamo ottenute durante quell'audizione. Si chiedeva ancora dell'accesso veicolare all'interno del Parini, subirà modifiche durante la costruzione dell'Hospital Street? Sappiamo, almeno così ci ha detto l'ingegnere, che l'Hospital Street sarà realizzato in tre tronconi, spostando di volta in volta l'ingresso attuale all'Ospedale. Sarebbe bene avere delle idee un po' più chiare. Del 118 cosa ne sappiamo della loro sede che attualmente si trova vicino alla portineria? Si era ancora chiesto, senza ottenere risposte, dove verrà effettuato lo scavo interrato per il passaggio delle condutture, che dalla centrale tecnologica collegherà il blocco K, se in quell'area sono previsti scavi per il ritrovamento del cerchio lapideo, come indicato dalla Commissione scientifica internazionale, se è prevista la costruzione in quell'area, per intenderci, vicino al centro prelievi, di un'altra zona archeologica, nel caso, come pare evidente, ci sia un ritrovamento archeologico. A questo non è stato dato risposta e parlo di aprile, quindi sono passati più di sei mesi. Si chiedeva ancora se il complesso ospedaliero, dipinto come concepito per posizionarsi ai vertici dei parametri di sostenibilità energetica e ambientale, chiedo se al Parini ristrutturato, quindi fasi 4 e 5, è previsto anche lì un impianto fotovoltaico, macchine e sistemi ad altissimo rendimento, sistemi di supervisione sensoristici avanzati, sistemi di involucro efficienti integrati con soluzioni di tipo bioclimatico, di questo non abbiamo ottenuto risposta in quanto sulle fasi 4 e 5 c'è un buio totale sulle decisioni del Governo. Gradiremmo, visto che si parla di Ospedale nuovo, avere risposte anche su questi settori ma non sono mai state fornite. Poi gli alberi, l'area verde attorno a quest'Ospedale ma dove la prevedete? L'unica cosa di verde sul rendering è il tetto degli edifici colorato di verde, ma mi chiedo: questo vi sembra un Ospedale serio? Ancora: dalle immagini della progettazione preliminare del vecchio Mauriziano, cioè l'edificio che dovrebbe essere ristrutturato e reso integrale come era all'origine... ricordo che l'Ospedale di Aosta è un'opera fascista per eccellenza, nelle immagini, quelle poche e rarissime immagini che abbiamo visto, non è stata fornita la sua identità originale, quindi verrà rimesso com'era originariamente il Mauriziano o ci saranno superfetazioni? Anche su questo, Assessore, sarebbe il caso, dopo sei mesi da quella striminzita relazione di 31 pagine, anche con diversi refusi, come abbiamo fatto presente durante quell'audizione, che ci fornisse qualche risposta. Ho ancora qualche minuto e ne approfitto per parlare dei parcheggi, che sono stati ridotti del 50%, ripeto, le misure dei parcheggi sono, da quanto ho capito, di metri 4,20, sappiate che una Compass Mercedes è lunga metri 4,95, un pickup metri 5,20, io vorrei vedere come riusciamo a parcheggiarli in quel parcheggio interrato e tutti gli altri stalli non abbiamo ancora capito dove li ricaviamo. In un progetto era previsto un parcheggio nell'area sud-ovest dell'Ospedale attuale, ora verrà realizzata la centrale tecnologica, vorrei proprio capire, e non ci è mai stata fornita risposta, dove si prevede la realizzazione di questi stalli. Termino con l'incantieramento, dell'incantieramento si parla poco e sarà la grossa problematica se mai prenderanno inizio i lavori di questo cantiere. Qui abbiamo una sequela di normative da rispettare, le norme sulla prevenzione, sul rispetto della sicurezza, decreto del 2008, è fondamentale la tutela dell'igiene in cantiere e parlo della legge 300, abbiamo la legge che regola le opere pubbliche di qualità: la 109/1994, che necessita del controllo da parte dell'Amministrazione a livello ispettivo, per valutazione dei progetti da parte della stazione appaltante. L'insieme delle due normative citate obbliga una verifica preventiva per evitare che l'impresa affidataria del lavoro possa bloccare i lavori, pretendendo a ragione l'impossibilità di accedere in aree di cantiere per forniture atte a eseguire l'opera. L'ingegnere ci ha detto che verrà utilizzata inizialmente l'area destinata ai parcheggi, però vi faccio presente, Assessore, lei dovrebbe saperlo, che vi è una normativa che regola gli infortuni e l'igiene degli addetti ai lavori, che, per essere in regola, dovrà fornire nel cantiere una serie di container prefabbricati adibiti a bagni, spogliatoi, magazzini, uffici, sala riunione per direzione lavori, refettorio, il che comporta in totale l'occupazione di una parte considerevole dell'area cantiere dei parcheggi che ci è stata indicata per la prima fase dei lavori. Poi c'è il controllo qualità in fase di lavori, dove vige l'obbligo, per non essere estromessi da successivi appalti, di ottemperare al controllo e allo stoccaggio differenziato di tutto il materiale utilizzato nel cantiere. Questo obbliga pertanto l'impresa a predisporre adeguate aree separate tra loro, dove depositare tutto, che siano in perfetta regola indicati le rotture e i difetti del materiale, eccetera. C'è la circolazione interna, le zone di interferenza, carico e scarico, una cosa impressionante in quel buco. Volete continuare a realizzarla lì, vi siete incaponiti, è una scelta vostra, pagheranno gli Aostani e tutti i Valdostani questo disservizio, a cominciare dalle stesse bici che non riescono neppure a essere portate all'interno dell'Ospedale, figuratevi la circolazione, con dei camion che devono scaricare, mezzi d'opera, zone di stoccaggio materiale che dovrete individuare in qualche zona di Aosta, eccetera. La criticità è enorme, almeno venga a relazionare in Commissione come richiesto da questa mozione."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,5,170,"Altri? Non vedo altre richieste, chiudo la discussione generale... No, ancora in discussione generale. La discussione generale non è chiusa. Interviene l'assessore Marzi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Marzi,Carlo,1975,M,SA,6,7471,"Prima di fare un'analisi dalla genesi all'apocalisse, ragionando di temi che non sono oggetto dell'iniziativa, a mio modesto avviso, ed è per questo che intervengo in discussione generale, è importante dare merito e rispettare una mozione, la n. 19, che ha delle premesse e delle impegnative. Come giustamente da lei richiamato, collega Guichardaz, non è colpa sua se la mozione arriva adesso, ma non è neanche colpa mia, per cui io rispondo ad oggi sic stantibus rebus. Lunedì 4 novembre 2024, una data tra l'altro che nella storia ha portato la pace, la Giunta regionale ha espresso la valutazione positiva alla variante del progetto esecutivo del quarto lotto, fase 3, del nuovo presidio unico ospedaliero regionale Umberto Parini. Con l'approvazione della variante del progetto esecutivo chiudiamo di fatto totalmente la terza fase progettuale che va a realizzare quello che nell'immaginario di ogni Valdostano è in realtà il nuovo Ospedale regionale. Il quarto lotto della terza fase prevede infatti la realizzazione dei corpi K, L e P, quindi rispettivamente il cilindro elicoidale - che capisco che qualcuno sfotta, ma che di fatto è l'Ospedale per acuti, con la conservazione e la valorizzazione dei ritrovamenti archeologici -, l'Hospital Street, quindi il corpo L, cioè la nuova entrata del nuovo Ospedale che corrisponde all'attuale Viale Ginevra e l'estensione del parcheggio interrato, quindi il corpo P. L'approvazione della variante del progetto esecutivo nei tempi anticipati, consente l'emanazione del decreto del Presidente della Regione quale titolo abilitativo alla costruzione, a cui seguirà quindi l'avvio da parte di SIV della procedura di gara pubblica di appalto dei lavori di realizzazione dell'opera per un importo complessivo di oneri e di IVA di euro 178.515.453,96, di questi euro 143.944.169,18 sono per lavori e corrispondono, passati 7-8 mesi, all'aggiornamento dell'importo di euro 139.663.000, riferito in occasione della Commissione dello scorso aprile e inserito nella documentazione sulla quale noi in realtà ci siamo affaticati; poi capisco che qualcuno possa pensare sia un livello così scritto a caso, invece non lo era. La variante alla progettazione definitiva preliminare, venendo alla storia, che lei giustamente fa ripartire dalla primavera del 2021 quando è stata votata una risoluzione in questo Consiglio e, tra l'altro, è stata votata anche da molti colleghi che oggi non fanno parte di questa maggioranza, ma che ai tempi sia maggioranza che minoranza hanno creduto e hanno dato luogo a una serie di azioni assolutamente coerenti su questo tema... La variante alla progettazione definitiva preliminare a quella esecutiva è stata predisposta durante il 2023, mentre la variante del progetto esecutivo - e questo, collega Guichardaz, io glielo ho già detto rispondendo a un'iniziativa del collega Lucianaz poco tempo fa - è stata validata dal RUP in data 8 luglio 2024, dopo essere stato concluso quello che lei ha giustamente richiamato, cioè il rapporto di verifica da parte dei verificatori che era arrivato il 5 luglio del 2024. Conseguentemente è stata approvata dall'assemblea del socio unico di SIV, il 15 ottobre scorso appunto, la variante alla progettazione esecutiva del quarto lotto della fase 3 del nuovo Ospedale Parini. La variante quindi al progetto esecutivo conferma la coerenza rispetto a quanto dichiarato in occasione dell'audizione in V Commissione consiliare del 10 aprile 2024, nel corso della quale sono state illustrate le principali caratteristiche funzionali e prestazionali del complesso edilizio, quindi il quarto lotto per quanto riguarda la fase 3, quindi i corpi K, P e L, gli aspetti cantieristici realizzativi, il cronoprogramma sintetico delle principali milestone dell'intervento, che poi, come appena richiamato, e l'ho voluto fare apposta, hanno subito delle variazioni, ma di fatto stiamo oramai parlando di una cosa che si è conclusa il 4 di novembre, i costi dell'intervento e del cronoprogramma in corso di esecuzione. Chiudiamo quindi l'iter della fase 3 in coerenza sia con la risoluzione del Consiglio del 12 maggio 2021 da lei richiamata che impegnava appunto a procedere con la variante del progetto esecutivo per adeguarla alla salvaguardia e alla valorizzazione dei ritrovamenti archeologici per il tramite di SIV, sia rispetto a quanto riferito più volte in quest'aula in ordine al tema del nuovo Ospedale. Abbiamo quindi declinato quanto previsto nella delibera di Giunta 1180/2021, procedendo alla predisposizione della variante del progetto definitivo ed esecutivo dell'intervento della fase 3. Una volta realizzato il nuovo Ospedale per pazienti acuti potranno essere quindi trasferite le attività e le funzioni svolte nell'attuale Parini, liberando quindi l'attuale Ospedale e consentendo di avviare le ristrutturazioni delle fasi successive. È di tutta evidenza di come il nuovo Ospedale rivesta un elemento centrale nell'azione di riorganizzazione complessiva della sanità, come previsto nella programmazione del DEFR regionale, nel piano della salute e del benessere sociale, nella delibera 1609/2022 inerente alla nuova programmazione territoriale e nel nuovo atto aziendale. Io capisco che nel gioco delle parti la politica dica che noi ci muoviamo random, senza una bussola, ma in realtà questi sono atti la politica e l'Amministrazione ragionano per atti, questi atti sono consequenziali l'uno rispetto all'altro e sono pienamente coerenti tra loro. Tutte queste azioni quindi riorganizzeranno progressivamente la sanità, le reti dei servizi socio-sanitari, socio-assistenziali e sociali, rendendo più efficaci i modelli di presa in carico dei bisogni di salute e di benessere sociale dei cittadini e della nostra comunità valdostana. Ad oggi e fino alla pubblicazione del relativo bando di gara, così come previsto tra l'altro dal codice degli appalti, non è possibile divulgare ulteriore materiale trattandosi di documenti riservati che formeranno parte integrante degli elaborati d'appalto dei lavori, così come, tra l'altro, abbiamo dichiarato, quindi il progetto è quello presentato nella sopracitata seduta della V Commissione. Quest'aspetto è un aspetto non secondario, che, tra l'altro, ha connotazioni tecniche importantissime e che, di fatto, fa anche sì che alcune delle cose che sono state chieste non potessero essere date. Questa mozione, per la quale quindi chiediamo il ritiro altrimenti ci asterremo, non è mai stata votabile prima, ma men che meno lo è oggi. Possono infatti restare diverse le posizioni ideologiche, diverse da un punto di vista politico e amministrativo: questa consiliatura però ha raccolto una pratica vitale per la nostra comunità e per la parte di nostra competenza abbiamo tutti aborrito l'inerzia che portato la chiusura della fase 3 a casa in tre anni e mezzo. Non abbiamo ancora finito, ci sarà una gara, un cantiere, le fasi successive da analizzare e concludere, ma ad oggi ci siamo comportati con buon senso, serietà, lavorando duro e seriamente, per cui ad maiora e sicuramente in alto i cuori. L'oggetto del contendere è che tutte le cose che sono state dette nella presentazione di questa mozione fanno parte di un recente passato: da oggi esiste un futuro per il quale questa maggioranza auspica che tutto vada nel migliore dei modi in un mondo che varia, pieno di rischi e insidie. Chi vuole ancora parlare di cose deve rendersi conto che con il 4 di novembre siamo passati a un'altra era e a un'altra fase."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,7,88,"Ha chiesto la parola la consigliera Erika Guichardaz, ne ha facoltà, secondo intervento."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Guichardaz,Erika,1976,F,PCP,8,3531,"Ho appreso dall'Assessore che l'ampliamento del Parini, quindi l'Ospedale per acuti, è l'Ospedale, quindi un Ospedale fatto solo dalla parte degli acuti; tutto ciò che è lungodegenza, riabilitazione, laboratorio, ambulatori è come se non importasse. Io ribadisco e ripeto: quello sarà l'Ospedale per acuti, non è l'Ospedale di cui ha bisogno la comunità valdostana, che è fatto anche di tutte le altre parti, perché sinceramente, a meno che noi non pensiamo che d'ora in avanti esistano solo pazienti acuti, tutto il resto ci deve essere, a meno che non deleghiamo a delle cliniche private, credo che lei abbia visto, ad esempio, una trasmissione di pochi giorni fa su La7 assai preoccupante anche rispetto a questo tema, ma sicuramente ne parleremo nei prossimi Consigli, ma, sotto questo punto di vista, io le chiedo se, secondo lei, quello che oggi ci ha detto è una risposta, perché io i termini cronologici, ad esempio, rispetto a questo progetto, dopo la sua risposta non li ho compresi, cioè ci ha dato dei tempi? Ci ha detto: ""La comunità valdostana nel 2030 avrà il pezzo degli acuti""? E lo ripeto: il pezzo degli acuti, non l'Ospedale, non mi sembra che lei ce l'abbia detto e, quando avremo il materno infantile messo lì, quando avremo la psichiatria, che cosa sarà di quei parcheggi? Di tutto questo lei non ha dato assolutamente una risposta e io ribadisco: nessuno di noi chiede di avere progettazioni o cose da divulgare all'esterno, ma chiediamo ci sia della chiarezza, perché lei lo sa meglio di me che avere una radiologia o due radiologie ha sicuramente un impatto non solo per quello che riguarda gli operatori che ogni giorno ci dite che non sono reperibili, ogni volta viene detta questa cosa, quindi addirittura noi sdoppiamo le radiologie, poi, sdoppiando le radiologie, avremo anche bisogno, immagino, di macchinari sia da una parte che dall'altra, che non mi sembra essere anche di poco conto rispetto ai costi che dobbiamo immaginare. Leggendo quella delibera - però, come dico, non l'ho letta con attenzione perché solo oggi è stata scaricata -, lo stesso direttore generale, il dottor Uberti, chiarisce al contempo il proprio precipuo interesse per la soluzione delle interferenze residue che possono nascere tra il cantiere di Viale Ginevra e a ovest di questo rispetto all'operatività dell'Ospedale attuale. Illustra sommariamente i contenuti di una relazione tecnica di esame che contiene diversi punti che, a suo dire, richiedono un approfondimento: ad esempio, molto probabilmente, in un'audizione lo chiederemo con accesso agli atti ma avere questa relazione può essere sicuramente di grande interesse, perché le preoccupazioni del dottor Uberti sono preoccupazioni che noi abbiamo segnalato dal primo giorno e mi fa piacere che lei continui a ricordare che la svolta c'è stata in quel 2021, perché noi, sotto questo punto di vista, siamo assolutamente convinte che la scelta fatta nel 2021 più andiamo avanti e più risulta quella giusta. Magari nella sua replica potrà annunciare anche ai Valdostani quand'è previsto il pezzo dell'Ospedale per acuti, nella mozione si parlava anche di avere contezza dei termini cronologici non solo dei soldi, quindi sappiamo, e lo abbiamo letto ovunque, che si parla di 178 milioni per quel pezzo, adesso le chiediamo: allora ci dica anche i termini cronologici in cui questo pezzo verrà fatto e ribadisco: un pezzo, perché poi manca tutto il resto. La ringrazio, naturalmente noi la mozione la manteniamo e ascolteremo con attenzione anche gli altri colleghi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,9,38,"Consigliere Barmasse, a lei la parola."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Barmasse,Roberto Alessandro,1959,M,UV,10,4841,"Io intervengo dal punto di vista tecnico-amministrativo procedurale, ovviamente l'Assessore si è già espresso. Io esprimo solamente una mia opinione, adesso la consigliera Guichardaz all'inizio del suo primo intervento ha parlato sempre dicendo: ""Ma non avremo un presidio unico"". Io penso che il presidio sarà unico, perché ci sarà l'Ospedale per acuti e la parte che rimane nelle fasi 4 e 5 saranno il Dipartimento materno infantile e la psichiatria. Una volta completato il progetto nella sua completezza e complessità, avremo un unico presidio. Questo ovviamente è un bene, ma l'altra affermazione che lei ha fatto, Consigliera, è: ""Tutti i sanitari chiedono il presidio unico"", io ho lavorato tanti anni in Ospedale e nessuno mi ha mai chiesto niente. Forse il Covid comunque qualcosa ci ha insegnato, nel senso che centrare tutti i servizi in un unico luogo - ribadisco che esprimo un parere personale - può creare magari a volte dei problemi e forse qualcosina dal Covid dovremmo averlo imparato. Si è parlato anche di una doppia radiologia, io penso che una doppia radiologia - non so se è ancora previsto - ma sarebbe sicuramente molto utile perché potremmo separare proprio i servizi per i degenti e i servizi per gli esterni, questo sicuramente potrebbe portare dei vantaggi dal punto di vista di non far incrociare due percorsi che potrebbero creare dei problemi ai pazienti. Il che non vuol dire obbligatoriamente avere gli stessi macchinari in due servizi di radiologia con costi molto alti, ma magari dei servizi e delle attrezzature un po' più basilari utilizzando il personale in base alle esigenze. L'Ospedale per gli acuti per me è l'Ospedale, perché in futuro... ma già adesso noi non dovremmo prevedere degli ospedali dove i pazienti rimangono ricoverati dei mesi, tant'è vero che l'Ospedale per acuti, che io non lo chiamerei neanche più per acuti, ma direi l'Ospedale, è correlato - e questo è anche ripreso nel piano per la salute e il benessere sociale - a tutti i servizi sanitari sul territorio. Quando quindi tutto il sistema sarà in funzione, l'Ospedale per acuti sarà un Ospedale in cui le persone dovranno soggiornare il meno tempo possibile, perché sappiamo benissimo che ci sono tutta una serie di patologie da ospedalizzazione per cui i pazienti che non necessitano di un servizio intensivo è giusto che non stiano in una struttura ospedaliera, ma stiano in strutture di assistenza intermedia e magari queste strutture è bene che siano sul territorio per il discorso che facevo prima di decentrare i servizi. Sul fatto di avere un Ospedale in città io penso che ognuno di noi abbia le sue opinioni e sono tutte giuste e corrette, non esiste nessuna pubblicazione scientifica al mondo che dica dove va fatto un Ospedale, se va fatto dentro una città o fuori, queste sono delle scelte soggettive in relazione alle necessità legate anche alla logistica, alla conformazione del territorio, agli spazi disponibili, all'occupazione del verde, quindi le metodiche e le problematiche sono plurime. Io penso che sia difficile dire: ""Io ho ragione al 100% e qualcun altro ha torto"". Sono state delle scelte, come dicevo prima, so benissimo che lei, consigliera Guichardaz, non le approva, questo l'ha detto più volte, ci mancherebbe altro, ma dire che per forza qualcuno ha ragione e qualcuno ha torto io penso che sia molto difficile. Questo Governo ha fatto una scelta, la sta portando avanti, su una cosa sono perfettamente d'accordo con lei, il presidio ospedaliero è un'urgenza e su questo direi che il personale sanitario è questo che ci chiede, perlomeno queste sono le domande che mi vengono fatte, nel senso che la gente vuole che partano i lavori per un Ospedale perché non ne possono più di vedere questo scavo eterno di fronte all'Ospedale che abbiamo lì ormai penso da 15 anni se non da più tempo. Un'altra piccola cosa che volevo dire al consigliere Lucianaz, che ho visto che si è già prenotato nuovamente, è che lei ha riportato tutta una serie di dati e io le faccio i complimenti perché lei si lamenta di non avere informazioni, però riesce a sapere anche la dimensione dei parcheggi. Prima di criticare l'assenza di strutture di stoccaggio dei materiali o dei farmaci, di avere dei parcheggi troppo piccoli dove dovremmo vedere come possiamo parcheggiare le auto, magari prima acquisiamo le informazioni, dopodiché faremo le dovute critiche. Io penso che gli spazi anche per ulteriori servizi nella vecchia struttura del Parini siano grandi spazi, dove possiamo immaginare tutta una serie di servizi di supporto alla sanità valdostana e di supporto all'Ospedale, questa è la mia idea, ma penso che si debba sempre parlare però magari con dei numeri e non solamente con delle supposizioni. Se poi lei è riuscito ad avere anche la dimensione dei parcheggi, mi dica come ha fatto, perché io non lo so."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,11,59,"Ha chiesto la parola il consigliere Baccega, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Baccega,Mauro,1955,M,FI,12,2425,"Questa non vuole essere la kermesse degli ex Assessori alla sanità, ma è chiaro che due parole vanno evidenziate rispetto a questa mozione. Intanto c'era qualcuno che diceva una mozione o un ordine del giorno non si nega a nessuno, soprattutto quando questa va a un rinvio in Commissione, perché è in Commissione che poi vengono fuori le questioni vere, si possono dibattere, si possono approfondire. Certo, forse l'impegnativa della mozione potrebbe essere smussata, probabilmente con un minimo di emendamento si poteva dire: ""Sì, okay, andremo in Commissione e faremo gli approfondimenti"", che inevitabilmente tutti chiedono, perché io ho letto giusto ieri al volo un verbale di Commissione quando c'era l'audizione della SIV e l'appalto doveva partire nel 2024, ma a febbraio, quindi c'è evidentemente un ritardo e questi ritardi inevitabilmente andranno ad accumularsi e andranno a protrarsi. Si è chiusa finalmente la fase 3, anche qui con un ritardo direi significativo, che è certamente da imputare a quello che si è trovato, agli scavi archeologici, a tutto quanto si è verificato e si dovrà dare il via alle fasi 4 e 5 che vanno a completare l'intero contesto dell'Ospedale, dall'Ospedale per acuti all'Ospedale dove c'è il Materno infantile e dove ci sarà la Psichiatria. Qui però abbiamo bisogno di dare dei tempi, abbiamo bisogno di dare delle risposte, noi abbiamo chiesto in passato come forza politica e anche come Centro-Destra unito, avevamo chiesto fortemente di capire tempi e risorse che erano necessarie per completare anche le fasi 4 e 5. I 175 milioni servono a completare le prime tre fasi, ma abbiamo bisogno di capire anche il prosieguo, cosa sarà, cosa prevederà, eccetera. Un'altra riflessione sulla questione del presidio unico: sì, l'hanno chiesto in Commissione, l'hanno chiesto qui i sindacati medici, sono venuti qui a dire: ""Noi vogliamo il presidio unico"". Ricordo che, quando ero Assessore e avevo provato a spostare gli ambulatori decentrandoli dall'Ospedale, ci fu una sollevazione popolare dei medici: ""No, deve essere tutto concentrato lì"". Le cose quindi stanno così. Io credo che un minimo di emendamento su questa verifica sulla compatibilità tecnico-progettuale, che ormai non ha più ragione di esistere secondo il nostro punto di vista, ma c'è l'esigenza di avere un quadro generale degli investimenti che saranno necessari per arrivare alla conclusione... colleghi, per favore..."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,13,14,Consiglieri...
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Baccega,Mauro,1955,M,FI,14,569,"...mi fate finire per completare e dire: ""Quest'Ospedale ci costerà questi soldi e sarà pronto in quella data"". Questo chiede l'opposizione e questo chiede la collettività valdostana, perché è così, in ogni ambito, in ogni contesto, in ogni apparizione pubblica che facciamo questi sono i quesiti fondamentali che ci vengono posti. Assessore, Presidente, rivedere l'impegnativa, andiamo in Commissione e facciamo i giusti approfondimenti, che mi sembra che sia una cosa di una normalità di un Consiglio regionale che vuole andare nella direzione di costruire il futuro."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,15,57,La parola al consigliere Lucianaz per secondo intervento.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Lucianaz,Diego,1963,M,RV,16,2037,"L'ottusità di questo Governo la si vede chiaramente da questa decisione, neppure la voglia di discuterne in Commissione. È preoccupante il modo con cui affrontate quest'argomento, bontà vostra, ne parleremo i prossimi mesi, soprattutto ne parleranno i tanti Valdostani che saranno chiamati a votare prossimamente, anche quelli di Aosta, Comune, e questo diventerà un argomento di sicuro interesse pubblico, come del resto lo è sempre stato, però mai io mi sarei immaginato delle risposte così draconiane da parte vostra. Bontà vostra, continuate così. I ritardi ci sono, ripeto, il progetto esecutivo era del 2013 e l'ingegner Felli aveva previsto di consegnare l'Ospedale per il 2019. Questa è la storia e guardate a che punto siamo. Continueremo con questo cantiere eterno, con i disservizi che tanti Valdostani conoscono e soprattutto chi opera lì all'interno. Al collega Barmasse dico: sì, i dati, purtroppo io non ho sentito nella risposta dell'Assessore un solo dato. Ho fatto 27 domande, ho anche chiesto i 178 milioni a cosa si riferivano, lei giustamente glissa, continui così, è il suo stile, non dà risposte, non solo all'opposizione, non dà risposte alla comunità dei Valdostani. È il suo modo di comportarsi, ha parlato per oltre dieci minuti senza dare una sola risposta a tutte le domande che le abbiamo posto oggi stesso. Sul fatto che nella vecchia struttura del Parini ci siano grandi spazi chiedo al collega Barmasse di accompagnarmi, andiamo a fare una visita per capire quali sono i grandi spazi all'interno del Parini, vedo solo che ci sono delle grandissime criticità. Non volete parlarne più, il 4 novembre pare che sia questa data definitiva, data campale, per voi sarà una data importante, sarà l'inizio di tante grosse preoccupazioni per l'Amministrazione regionale temo. Non ci ha dato risposte, non ci dà soddisfazione, non vuole che se ne parli, ne parli lei ai giornali e poi a noi toccherà fare il lavoro che fa un Consigliere di opposizione. È un modo di affrontare il problema veramente poco edificante."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,17,67,La parola alla consigliera Erika Guichardaz per secondo intervento.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Guichardaz,Erika,1976,F,PCP,18,4130,"Una precisazione: come ho detto già in premessa, la scelta è stata fatta nel 2021, quindi io nel 2021 ho detto che non ero d'accordo, lo ribadisco oggi che non sono assolutamente d'accordo, ma giustamente c'è una maggioranza che ha deciso di andare in un altro senso. Quello che io chiedo è di avere delle risposte e di averle in Commissione, dove possiamo confrontarci. Lo stesso intervento dell'ex assessore Barmasse mi permette di sollevare alcune delle criticità che ho segnalato già in premessa, il fatto che nemmeno chi sta in maggioranza sa come sarà strutturato, cioè il fatto di avere due radiologie o averne una, comunque incide sul modello organizzativo. Abbiamo appena approvato, e l'ha detto l'assessore Marzi, un atto aziendale, è normale - ma ci è stato detto anche in Commissione - che anche rispetto a quella che sarà la struttura, a quelle che dovranno essere le risorse umane, a quella che dovrà essere anche la scelta dei macchinari... saranno sicuramente delle scelte che in qualche modo... e lo sappiamo bene perché qualsiasi edificio viene progettato e pensato anche rispetto al modello organizzativo che vogliamo e rispetto ai servizi che vogliamo dare, quindi in qualche modo il fatto che in questo momento non sappiamo quanti sono i posti letto dell'Ospedale per acuti... poi condivido, certo che le lungodegenze sono un problema, ma lei conosce anche i dati della sanità valdostana, e sa benissimo quanto stanno fermi i pazienti all'interno di quell'Ospedale. Non possiamo dire: nel momento in cui facciamo l'Ospedale per acuti, questo non esisterà più, perché allora sinceramente fatelo il più presto possibile, perché vuol dire che non esisteranno più lungodegenze, non può essere questo anche sotto questo punto di vista. E anche rispetto alla definizione degli spazi, c'è ampia letteratura che ci dice come deve essere fatto un ospedale moderno, che deve essere all'interno di zone in qualche modo non frequentate dal traffico, ma questo è piuttosto evidente, basta passare lì alle sei di sera e porsi il problema di come le ambulanze - ma lo vediamo tutte le volte che ci passiamo - devono fare per arrivare a quell'Ospedale. Anche sotto questo punto di vista, se abbiamo voglia di informarci, c'è ampia letteratura che ci dice anche dove devono essere messi gli ospedali. Quello che è emerso anche dal dibattito di oggi, e sicuramente l'impegnativa è superata, ma sinceramente la manteniamo comunque, visto che mi sembra che tanto la volontà è quella di non venire assolutamente in Commissione, qualunque sia l'impegnativa non c'è questa volontà... le domande che poniamo qui, quello che sottolineava il dottor Uberti all'interno di quel verbale allegato alla delibera sono tutte domande che naturalmente dovrebbero avere risposta, almeno all'interno di quest'aula, almeno noi dovremmo poter sapere che cosa sta avvenendo. Dopodiché la scelta è fatta, ve la portate avanti, perché siete voi la maggioranza e quindi ve la portate avanti, e lo dico per questo, ma credo che si sia visto anche, ad esempio, su altri progetti, di cui non era assolutamente d'accordo, ma, nel momento in cui è partita la progettazione, naturalmente non è che uno si mette a fare delle battaglie o a mettersi sulle barricate, dopodiché sarà il tempo a dirci se la scelta è stata giusta o sbagliata. Anche su questo, le passerò, collega Barmasse, perché giustamente lei non era in Commissione... ma, quando sono venute le rappresentanze dei medici, l'unica richiesta era il presidio unico. Questa è la richiesta che ci hanno fatto, quindi questo è quello che io mi sento di dirle perché c'è un documento che è stato depositato agli atti della Commissione. Dopodiché giustamente lei dice: ""Quando si faranno tutti gli edifici, questo avverrà"", chissà, io credo che né io, né i miei figli vedremo quel presidio unico, ma anche sui tempi sinceramente non abbiamo ancora capito neanche i tempi del pezzo dell'ampliamento, figuriamoci se dovessimo chiedere i tempi di tutto il resto. Sotto questo punto di vista, credo che anche il dibattito di oggi dimostri che in qualche modo in Commissione ci si debba confrontare, eccome!"
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,19,63,"Ha chiesto la parola al consigliere Sammaritani, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Sammaritani,Paolo,1959,M,LEGA VDA,20,3662,"Come spesso qualcuno qui dentro dice: ""Volevo esimermi dall'intervenire"", ma poi, visto che il dibattito ha preso una piega abbastanza generale, come peraltro era abbastanza prevedibile, è giusto che anche la voce del gruppo Lega si faccia sentire, perché già nel tempo più volte abbiamo affrontato naturalmente questo tema cruciale per la Valle d'Aosta e abbiamo espresso la nostra contrarietà alla realizzazione dell'Ospedale, o nuovo Ospedale, come lo si vuole chiamare, in quella collocazione, quell'attuale, appunto con l'ampliamento. Ebbene, sono emerse naturalmente sempre le solite posizioni, ma qualche spunto c'è ed è giusto che ne prendiamo nota e anche noi esprimiamo la nostra convinzione. Noi siamo sempre stati convinti - e ancora di più oggi con i tempi che si stanno allungando sempre più - del fatto che costruire un ospedale lì o, meglio, ampliarlo, fare di quel luogo il centro fondamentale della sanità valdostana è una stupidaggine, è una follia. Ce l'hanno confermato poi alcuni che progettano ospedali e poi, con scarsa soddisfazione, devo dire, perché non è mai una soddisfazione capire che chi ti governa sta facendo delle stupidaggini, l'abbiamo letto anche di recente in un articolo sulla stampa locale, nel senso che è stato fatto un bell'articolo su un signore che fa l'ingegnere e progetta ospedali, che è valdostano. Naturalmente, siccome nemo propheta in patria , come si dice, è andato a progettare all'estero e poi ha progettato la Città della salute in Piemonte. Il giornalista gli chiede: ""Ma come si fanno gli ospedali moderni?"", ""Eh, gli ospedali moderni si fanno dove c'è il verde, dove c'è spazio, dove c'è la possibilità di fare un ospedale modulare"", perfetto, esattamente il contrario di quello che stiamo facendo noi. Bellissimo, è stata veramente una grandissima soddisfazione, lo dico con ironia naturalmente, perché davvero abbiamo capito che quello che dicevamo, sfruttando semplicemente il nostro buon senso, era perfettamente azzeccato. Fare l'Ospedale lì, nell'incrocio fra le due vie principali della Valle d'Aosta, cioè il Monte Bianco e il Gran San Bernardo, è una stupidaggine gigantesca, ma ormai l'avete deciso, non c'è stato niente da fare. Il collega Barmasse ha fatto riferimento al Covid, che chiaramente non ci ha insegnato niente, perché quello era il progetto e quello è rimasto malgrado il Covid e avevate invece la possibilità di fare una scelta diversa proprio usando la motivazione del Covid e non l'avete fatto, quindi è chiaro che la volontà è quella, chissà perché io una mia idea ce l'ho, ma non la esprimo qua, che però non ha niente a che fare con la funzionalità, con l'utilità, con i veri motivi per i quali bisognerebbe progettare la salute valdostana nel futuro. Sento parlare anche di due radiologie, anziché una, ancora grazie che riusciamo a tenerne aperta una in questo momento e non so per quanto, quindi davvero diciamo che tutto ciò che è stato detto e ribadito non fa chiaramente che confermare i due schieramenti, ma qui sulla sanità non bisognerebbe fare questioni di colori politici, davvero bisognerebbe fare solo questioni di buon senso e pensare che la salute dei Valdostani è la priorità, insieme, secondo me, in base alle mie convinzioni, all'istruzione, ma davvero avete fatto la scelta sbagliata. Credo quindi che anche, diciamo, le incitazioni assessorili siano fuori luogo, quelle ad maiora , eccetera. Io in realtà rispondo con un altro modo di dire che avevano i latini: che mala tempora currunt e poi molto spesso ci si dimentica l'altro pezzo, sed peiora parantur . Sono tempi cattivi, ma, se andiamo avanti così a governare così, se ne preparano di peggiori."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,21,119,"Altri? Non ci sono altri intervenenti, la discussione generale è chiusa. Per il Governo, la parola all'assessore Marzi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Marzi,Carlo,1975,M,SA,22,4758,"Io ritengo sia importante rappresentare - solo a favore di verbale, per rispetto di tutti coloro i quali sono qua presenti, e questo lo faccio anche a favore del collega Baccega, che giustamente dice: ""In Commissione si va"" - un aspetto tecnico, cioè che il 10 di aprile del 2024 noi ci siamo presentati in Commissione a parlare di variante del progetto esecutivo del nuovo Ospedale Parini e abbiamo rappresentato - e, tra l'altro, il documento è stato inviato a tutti i Consiglieri regionali, non soltanto ai membri della V Commissione - un documento di 31 pagine nelle quali erano illustrate le premesse, la descrizione delle principali caratteristiche funzionali e prestazionali del complesso edilizio di cui al progetto esecutivo, fase 3, quarto lotto, l'oggetto di questa mozione, l'Ospedale per acuti corpo K, la conservazione e la valorizzazione dei ritrovamenti archeologici, cenni circa le caratteristiche strutturali principali, cenni circa l'alimentazione in energia, accessibilità e percorsi di collegamento funzionali, cenni sull'organizzazione ospedaliera funzionale delle aree di degenza, cenni sulla gestione dell'emergenza nell'area delle urgenze, Pronto Soccorso, terapie intensive, dove, tra l'altro, era evidenziata una doppia radiologia - una per il Pronto Soccorso e una per tutto quanto il corpo per acuti -, l'Ospedale sede di DEA di primo livello, le funzioni di accoglienza-attesa-accettazione, le funzioni di Pronto Soccorso, le funzioni di cura in regime di emergenza e urgenza, le funzioni di terapia intensiva, le funzioni di diagnostica radiologia in urgenza, cenni sulle caratteristiche tipologie funzionali delle sale operatorie, aree per la preparazione preoperatoria, aree per la preparazione dell' équipe di intervento, sale operatorie area risveglio, superficie eliportuale, sue caratteristiche di impiego, Hospital Street e sezione del parcheggio internato Parini corpo P, aspetti cantieristici e realizzativi, cronoprogramma, costi dell'intervento e del programma in corso di esecuzione. Questo documento di 31 pagine - naturalmente, collega Baccega, non lo sto dicendo a lei, lo sto dicendo a favore di discorso - analizzava in maniera puntuale e precisa, per quanto ci riguarda e anche per quanto riguarda la SIV, il Dipartimento e l'Azienda USL, la fase inerente appunto l'oggetto della delibera di lunedì 4 aprile, per cui, a proposito del fatto che il Governo ha assolutamente condiviso le scelte - e l'ha fatto in maniera assolutamente preventiva, altro aspetto che, secondo me, è importante richiamare -, sicuramente nel corso dell'anno che verrà ci saranno tutta una serie di aspetti sui quali ci troveremo a confrontarci anche su questo passaggio così importante che si è concluso il 4 di novembre del 2024 e che adesso prevederà che il Presidente della Regione decreti e che quindi poi, con l'inizio del 2025, si vada a gara. L'oggetto del contendere è legato a un solo aspetto, sul quale però, nel corso dei vari dibattiti e delle varie domande che sono arrivate sull'esecutivo del nuovo Ospedale, c'è un vulnus , cioè il fatto che dal 10 di aprile noi abbiamo poi avuto il controllo dei verificatori esterni il 5 di luglio del 2024, data richiamata nel mio intervento durante la discussione generale di oggi, ma anche richiamata durante alcune delle iniziative che nel frattempo sono arrivate da allora e poi è stato validato dal RUP l'8 di luglio del 2024. Questo slittamento dal 10 di aprile al luglio del 2024, che poi ha portato SIV ad approvare in Consiglio di amministrazione il 15 di ottobre, e quindi poi noi ad andare in Giunta il 4 di novembre, è l'unica cosa che sposta da un punto di vista temporale la documentazione che è stata distribuita a tutti quanti i colleghi Consiglieri ad aprile di quest'anno. Nella mia precedente relazione, e questo lo dico anche nuovamente per il collega Lucianaz, è anche evidenziato il costo dei lavori, al netto di IVA e di oneri, che in questa presentazione era di quasi 140 milioni di euro. Il fatto che poi dopo sia passato a 143 con l'IVA e gli oneri fa sì che si arrivi ai 178 milioni della delibera del 4 novembre 2024. Di fatto, tutto quanto quello che quest'iniziativa, che è assolutamente fuori dai tempi - e, ripeto, né per colpa della presentatrice, né per colpa del sottoscritto -, a tutti gli effetti, prevedeva nella sua impegnativa non è soltanto oramai in ritardo rispetto al fatto che la Giunta ha già approvato la variante della progettazione esecutiva appunto in Giunta, ma anche rispetto al fatto che tutta la parte che viene chiesta di condividere era già stata condivisa in una fase preventiva che a questo punto è di circa sette mesi prima rispetto all'andata in Giunta della variante di progettazione esecutiva oggetto di questa mozione."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,23,85,"Ha chiesto la parola il consigliere Baccega per dichiarazione di voto, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Baccega,Mauro,1955,M,FI,24,1711,"Come vede, Assessore, il dibattito su questo tema è un dibattito che appassiona e ha la necessità di avere un confronto serrato, perché quello che si va a realizzare non è cosa di poco conto, ma è uno degli interventi più importanti e significativi del lungo percorso che ha messo in campo l'Ospedale Parini in quella posizione. Io ricordo che, quando vidi la prima ipotesi di progetto, ero in Consiglio comunale ad Aosta, era arrivato lì con un papiro enorme e c'era già quella volontà di andare in quella direzione. Io mi auguro di non avere il tono da podestà che ogni tanto lei ha, ma io la conosco, quindi lo so che lei è così, chi non la conosce bene in qualche modo si può anche indispettire. Quello che voglio dire è che abbiamo avuto in Commissione una relazione della dottoressa Galotto, che ha esplicitato tutta una serie di percorsi in modo abbastanza chiaro devo dire e quei percorsi vanno riapprofonditi secondo noi, perché la dottoressa Galotto adesso credo sia andata in quiescenza e ha avuto un incarico proprio nella logica di seguire i lavori e il percorso di realizzazione dell'Ospedale per acuti e anche le fasi 4 e 5 credo, non mi ricordo bene la delibera che è stata adottata. Ecco che c'è l'esigenza di avere un confronto in Commissione, dove è più facile lavorare, è più facile approfondire, è più facile anche porre dei quesiti che possono essere anche solo tecnici per chi tecnico non è in quel settore. Noi quindi voteremo sicuramente il provvedimento perché riteniamo che sia doveroso, al di là di quest'impegno che è un po' troppo articolato, andare in Commissione e fare un ulteriore approfondimento sul percorso che andrà a realizzare il nuovo Ospedale Parini per acuti in Aosta."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,25,59,La parola al consigliere Restano per dichiarazione di voto.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Restano,Claudio,1964,M,RV,26,537,"Intervengo in dichiarazione di voto per significare che noi voteremo a favore di questa mozione, non per l'impegnativa, che è ampiamente superata, non per i contenuti del dibattito, delle spiegazioni, ma perché riteniamo doveroso, opportuno e conveniente un confronto in Commissione per chiarire i dubbi, su tante di quelle cose che abbiamo potuto ascoltare oggi il confronto poteva avvenire in Commissione evitando un dibattito consiliare di questo tipo. Il nostro voto quindi sarà a favore per le motivazioni che ho appena esplicitato."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,27,70,La parola alla consigliera Erika Guichardaz per dichiarazione di voto.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Guichardaz,Erika,1976,F,PCP,28,2692,"Come ho detto in premessa, essendo depositata da oltre due mesi, perché questo è quanto, l'impegnativa in qualche modo era stata superata dalla delibera che è stata approvata. Dall'altra parte però il dibattito ha fatto emergere - ma lo aveva già fatto emergere il dibattito in Commissione il 10 aprile - la necessità di trovarsi in Commissione per discutere le cose di cui in parte abbiamo discusso oggi, ma che sicuramente devono assolutamente essere approfondite, quindi, sotto questo punto di vista, questa chiusura continua dal non voler venire in Commissione... lei ha parlato del documento di 31 pagine, io ne presento 1: quella sui numeri del complesso ospedaliero, c'è una pagina per metterci questi dati. Sì, certo, è una pagina, e più volte ci è stato detto in Commissione: ""No, ma quello..."", ""I posti letto... Ah, ma lo trovate in quello schemino"". Sì, ci viene detto quanti posti letto ci sono, non ci viene detto rispetto all'analisi fatta, non ci viene detto nulla, però va assolutamente bene. ""Se noi non vogliamo approfondire i temi, giustamente non lo facciamo"". Abbiamo altri strumenti, quindi non si preoccupi, Assessore, che le domande che le avremmo fatto in Commissione da qui in avanti gliele faremo in interpellanze su interpellanze, questo è quello che possiamo fare, quindi accessi agli atti e in continuazione interpellanze per riuscire a capire meglio dove state andando, perché, ribadisco, ci state andando voi. Spero che non stiate andando contro un muro, non tanto per quello che riguarda le vostre scelte, ma proprio per la popolazione valdostana. Assessore, la invito veramente ad ascoltarsi quanto è emerso in una breve intervista di un pensionato pochi giorni fa su La7, perché di quello ne parleremo e sicuramente è una cosa che denunciamo da tempo all'interno di questo Consiglio regionale che ci preoccupa molto, perché poi sono proprio le persone fragili come quel pensionato che devono rivolgersi alla sanità privata e addirittura a contrattare il prezzo di un semplice intervento, quindi molto probabilmente anche su questa tematica ci torneremo nei prossimi Consigli, perché cose di questo genere non avvenivano in Valle d'Aosta e la Valle d'Aosta era riconosciuta, perché, sotto il punto di vista della sanità, in qualche modo avevamo lo stesso trattamento sia per chi era in una condizione, sia per tutti gli altri. Purtroppo quello che noi stiamo registrando non è più questo e stiamo registrando che da tempo ci sono proprio le persone più fragili che hanno difficoltà ad avere risposte rispetto anche a delle cure che non sono di chissà che rilevanza, ma che naturalmente fanno sì che anche la qualità della vita di una persona possa cambiare."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,29,60,La parola al consigliere Chatrian per dichiarazione di voto.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Chatrian,Albert,1975,M,UV,30,1762,"Penso che comunque la mozione presentata dalle colleghe abbia aiutato comunque a mettere in evidenza qual è il vero stato dell'arte, al di là di chi tre anni fa ha deciso di non sostenere questo percorso. Non entro nella discussione, forse lo abbiamo fatto tre anni fa sostenendo l'accompagnamento di questo percorso. La faccio brevissima: penso che il dato finale della discussione possa essere riassunto in cinque punti velocissimi. Il fatto che fra qualche mese si metterà a gara l'ampliamento del nuovo Ospedale, il fatto che fra qualche settimana il Presidente della Regione approverà il decreto, firmerà il decreto... è dell'altro ieri che il Governo regionale ha valutato positivamente il progetto ed è di qualche settimana fa che l'Assemblea SIV ha passato in assemblea quello che è l'esecutivo, collega, e che qualche settimana fa il RUP ha validato il tutto. Per tornare al ragionamento iniziale, la verifica dei soggetti esterni è stata fatta nel mese di luglio del 2024 e il documento che ci è stato illustrato per diverse ore in Commissione praticamente è lo stesso che è stato approvato dalla Giunta regionale due giorni fa. Questo per dire che mi sembra che l'Assessore abbia messo in evidenza non solo il percorso, ma i passaggi tecnici obbligatori che sono stati fatti in questi 5-6 mesi e che la novità di oggi è quella che il Governo ha valutato positivamente il progetto e che nelle prossime settimane ci sarà il decreto per andare in gara nei prossimi mesi. Io penso che non siamo dei tecnici tutti, non siamo degli ingegneri tutti, non siamo dei medici, abbiamo un altro ruolo, io penso che la sintesi del dibattito... grazie ancora per averci dato la possibilità di mettere in evidenza quello che è stato fatto comunque in questi sei mesi."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,31,93,"Altre dichiarazioni di voto? Ha chiesto la parola il consigliere Marguerettaz, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Marguerettaz,Aurelio,1963,M,UV,32,2016,"Faccio due brevi considerazioni. L'argomento Ospedale è un argomento che credo sia stato ampiamente affrontato sia in quest'aula, sia nel dibattito della nostra comunità. Qua alla mia destra abbiamo i campioni del mondo di referendum e mi pare che ci sia stata una consultazione che ha avuto un dibattito molto serrato, molto importante e credo che la risposta sia stata abbastanza chiara. La risposta è stata data dalla comunità che ha disertato ampiamente una consultazione, tra l'altro, tanti di quelli che sono andati a votare hanno anche in qualche modo espresso un parere contrario alla volontà dei proponenti del referendum. Ora tutta una serie di iniziative, io lo dico, non so se interpreto male io, ma sostanzialmente sono per ritardare e per bloccare i lavori, per poi dire: ""Vedete, qua non si va avanti"", cioè tutta una serie di iniziative sono delle iniziative, a parer mio, pretestuose: ecco perché io credo che l'esortazione che viene da questi banchi al Governo è di procedere, è di lasciar parlare i tecnici, perché qua, io devo dire la verità, ho anche un po' di invidia nei confronti di qualche collega che mi pare abbia delle competenze che sono al di sopra della media, sono ingegneri, sono architetti, sono esperti di sicurezza, quindi parrebbe che i progettisti, i tecnici che sono stati individuati siano perlomeno degli incauti, delle persone poco affidabili, mentre qua in Consiglio regionale abbiamo delle menti eccelse. Allora, siccome io cerco di stare alle cose che una persona di buon senso evidenzia, esorto l'assessore Marzi e il Governo a procedere come stanno facendo, in modo serrato per poter dare il prima possibile un Ospedale nuovo alla Valle d'Aosta, perché, se noi stiamo a sentire questo Comitato del No, continuiamo ad avere delle chimere, perché non si sa dove vuole essere fatto il nuovo Ospedale, non si sa con quali soldi, non si sa nulla, però sono dei fenomeni nel dire no. Allora andate avanti con buon senso, con correttezza e cerchiamo di procedere con i lavori."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,33,61,La parola alla consigliera Minelli per dichiarazione di voto.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Minelli,Chiara,1966,F,PCP,34,4007,"In dichiarazione di voto perché la mozione non verrà ritirata nonostante i rilievi che sono stati fatti e nonostante il fatto che la stessa collega Guichardaz, prima presentatrice, ha spiegato che il senso della mozione rimane alla luce anche di quanto è stato detto in questo dibattito. Faccio un piccolo rilievo sulle cose che ho sentito, è stato detto che la popolazione valdostana si è espressa nel lontano 2007 o, meglio, che non si è espressa perché non è andata a votare. Io credo che tutti quelli che sono qui, magari i più giovani no, ma gli altri sicuramente sì, ricorderanno che quello è stato il referendum delle ""matite spezzate"", penso che ve lo ricorderete; è stata fatta, dal principale partito che in quel momento era a livelli diversi da quelli attuali in Valle d'Aosta, è stata fatta una campagna proprio per chiedere alla gente di non andare a votare: pas de sens pas de vote . Le persone che si sono recate alle urne hanno invece risposto chiaramente, in maniera lampante, e qui ci sono anche persone che siedono sul banco del Governo e che a quel referendum avevano dedicato molte energie, poi nel frattempo hanno cambiato idea e questa è un'altra storia, ma vorrei far notare che dal 2007 ad oggi sono passati 17 anni e in mezzo c'è stato di tutto e di più. La situazione sanitaria è estremamente cambiata, ci sono problemi che sono legati a una richiesta di migliore assistenza sanitaria, e non sono cose da poco, c'è stata una pandemia che dovrebbe aver richiesto, dovrebbe aver provocato delle riflessioni, dovrebbe aver imposto di fermarsi un attimo e di fare delle valutazioni comparate, perché, se voi vi ricordate bene, nel momento in cui abbiamo scelto di non seguire la strada dell'Ospedale Parini da rifare, da ampliare, abbiamo chiesto... ma veramente ogni tanto mi chiedo se qui è facile dimenticare le cose, conviene, oppure se c'è un deficit di memoria collettiva...! perché abbiamo chiesto che venisse fatta una comparazione per capire quale scelta, visto che da allora ad arrivare al 2021 è successo di tutto, quella comparazione che poteva dirci: ""È meglio usare i soldi in quel modo, è meglio fare un Ospedale fuori, è meglio lasciarlo lì"", quella comparazione non si è voluto farla, non si è voluto! Perché noi non abbiamo detto, quando abbiamo votato contro a quella famosa risoluzione che ha portato alle dimissioni di entrambe - perché era logico che, se non si sosteneva una cosa del genere, si era fuori da una maggioranza, mi sembra ovvio... - non abbiamo detto: ""No, facciamo l'Ospedale nuovo"". No, Signori, noi non abbiamo detto quello, abbiamo detto un'altra cosa, e non è una perdita di tempo approfondire, soprattutto dopo tutto quello che è successo. Per favore, quindi, lasciamo in pace il referendum del 2007, perché sapete benissimo di chi è stata la responsabilità del fallimento di quel referendum e io credo che, se a distanza di 17 anni si fosse fatta un'altra cosa del genere, avremmo avuto forse delle sorprese, perché la gente nel frattempo forse è anche maturata e quello che è successo ha lasciato in tutte le persone - e sono tutti che hanno bisogno di interventi sanitari - idee forse diverse da quelle che c'erano in precedenza. Non avete voluto fare lo studio comparato, avete deciso di andare avanti, questa è la strada, ma, per favore, non potete venire a dire che chiedere di fare un approfondimento, un'audizione con tutta la documentazione che viene richiesta nella Commissione apposita di questo Consiglio sia un modo per rallentare le operazioni. Ma che rallentare? Si chiede di vedere quello che c'è, si chiede di fare il punto, ma stiamo scherzando? Che cosa si vuole rallentare? Si chiede di vedere, poi le posizioni lo sappiamo che sono diverse, le nostre - e parlo delle nostre posizioni, mia e della collega Guichardaz - sono state chiarissime fin dall'inizio, non abbiamo tergiversato e non abbiamo votato prima in un modo e poi nell'altro. Quello è stato e quello è, però permettete che si chieda di poter vedere gli atti."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,35,63,La parola al consigliere Sammaritani per dichiarazione di voto.
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Sammaritani,Paolo,1959,M,LEGA VDA,36,1632,"Intervengo in dichiarazione di voto, anche stimolato dall'intervento del collega Marguerettaz, che ha detto esattamente le stesse cose che mi aveva detto proprio a una mia osservazione sul referendum del 2007 la collega Minelli, che non è quella che abbiamo oggi qua, nell'altra legislatura, esattamente la stessa cosa e il popolo valdostano si è pronunciato, in realtà, come giustamente ha detto la collega Minelli di oggi, non si è pronunciato perché qualcuno ha caldamente invitato a non andare a votare, che chiaramente trovo un sistema abbastanza forzato di manifestazione democratica. Personalmente, per quanto riguarda me, se c'è un referendum, anche se va a votare una persona, quello è, decide lui, giustamente, perché è l'unico che si fa carico di un dovere civico e, se vota così, gli altri dovranno subire la decisione. Ricordiamo, per memoria di tutti, che ha votato circa un 30% quel referendum e di questo 30% abbondantemente sopra il 60, me lo sono andato a vedere: il 63,56% aveva detto che voleva l'Ospedale nuovo, quindi da un'altra parte, giusto per correttezza. Detto questo, ormai le cose sono fatte, è andata così, però ci tenevo a replicare perché la replica è sempre la stessa, sarebbe anche ora di farla finita con questa questione, perché probabilmente, ma nessuno avrà la controprova, se i Valdostani fossero andati a votare, avrebbero chiesto un Ospedale nuovo, ma va beh, questo semmai dimostra che all'epoca quanto meno, spero meno oggi, il partito di maggioranza assoluta dell'epoca aveva una grossa capacità di influenzare l'elettorato e buon per lui chiaramente. Noi naturalmente voteremo a favore."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,37,611,"Altri? Metto in votazione se non ci sono altri interventi. La votazione è aperta. La votazione è chiusa. Presenti: 35 Votanti: 16 Favorevoli: 16 Astenuti: 19 (Barmasse, Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Malacrinò, Marguerettaz, Marzi, Padovani, Rosaire, Sapinet, Testolin) La mozione non è approvata. A questo punto, anche d'accordo con il proponente, che mi evidenzia che la mozione è piuttosto articolata, propongo di affrontarla nel pomeriggio. Ha chiesto la parola per mozione d'ordine la consigliera Minelli, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Minelli,Chiara,1966,F,PCP,38,288,"Penso però che, se chiudiamo il Consiglio adesso con un quarto d'ora di anticipo e abbiamo già utilizzato un'ora, giustamente, per partecipare alle esequie dell'ex consigliere Lévêque, penso che potremmo anche cominciare alle ore 14:15, perché qui continuiamo a prendere... allora ditelo."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertin,Alberto,1966,M,Presidente,39,82,"La proposta è accettata? Ha chiesto la parola l'assessore Bertschy, ne ha facoltà."
47900,XVI,06/11/2024,"ASSISTENZA SANITARIA E OSPEDALIERA, Presidio ospedaliero, EDILIZIA, Edilizia pubblica",it,Bertschy,Luigi Giovanni,1965,M,UV,40,199,"Scusate, colleghi, ma, per ottimizzare i lavori di tutti, Consiglio e Giunta, durante la pausa quasi tutta la Giunta si è fissata degli incontri proprio per recuperare il tempo da dedicare al lavoro."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,1,275,"Ed è previsto, tra l'altro, un Ufficio di Presidenza alle ore 14:15. Se il Consiglio è d'accordo, invertiamo l'ordine e facciamo presentare la mozione della consigliera Guichardaz, che corrisponde al n. 23. Ha chiesto la parola la consigliera Erika Guichardaz, ne ha facoltà."
47901,XVI,06/11/2024,ASSISTENZA SANITARIA E OSPEDALIERA,it,Guichardaz,Erika,1976,F,PCP,2,2049,"Torniamo su un tema di cui abbiamo già parlato con l'assessore Marzi, che è il servizio ""Vivere in Valle d'Aosta"", uno sportello destinato a garantire supporto e servizi essenziali ai cittadini di Paesi terzi che risiedono nella nostra Comunità. Proprio la scorsa settimana è stato presentato il dossier sull'immigrazione in Valle d'Aosta, un documento che mette in luce dati molto significativi sulla presenza dei migranti nella nostra regione e sulle loro difficoltà proprio di accesso a servizi base. Il dossier sottolinea inoltre come sia essenziale garantire quest'integrazione efficace e un supporto strutturato per evitare marginalizzazione e vulnerabilità tra le persone migranti. Alla luce anche di questi dati, appare evidente quanto sia importante riattivare il servizio che è oggetto di questa mozione, perché questo sportello ha il compito di offrire assistenza e orientamento a chi vive in condizioni già precarie, diventa uno strumento indispensabile per promuovere coesione al sociale e facilitare un'inclusione reale. Anche nel DEFR si delineava, tra gli obiettivi strategici e le priorità di intervento della maggioranza, l'importanza proprio dell'inclusione, ma torniamo al percorso di questa mozione, che ha origine nel 2 novembre 2023, poi vi è stata una nuova iniziativa nel maggio 2024, proprio per capire dal Governo cosa stava succedendo rispetto a questo servizio ed era stato dichiarato che proprio nel bilancio erano stati stanziati 600 mila euro con una previsione di 200 mila euro l'anno e che il servizio sarebbe stato riattivato a breve proprio grazie a risorse regionali per dare una continuità. A noi risulta che questa continuità non ci sia, quindi nella mozione chiediamo che l'Assessore chiarisca un po' i tempi e le intenzioni rispetto all'attivazione di questa gara, ammesso che magari non l'abbiamo visto e invece è già stata pubblicata. Chiediamo nuovamente all'Assessore di avere delle risposte perché quella continuità, tenendo conto che il servizio è interrotto dal dicembre 2023, direi che non c'è stata."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,3,121,"La discussione generale è aperta, qualcuno vuole intervenire? Ha chiesto la parola il consigliere Manfrin, ne ha facoltà."
47901,XVI,06/11/2024,ASSISTENZA SANITARIA E OSPEDALIERA,it,Manfrin,Andrea Fabrizio,1983,M,LEGA VDA,4,3104,"Mi permetto soltanto in apertura che, se si fa una proposta, poi si deve aspettare anche che ci sia una condivisione. Lei ha chiesto se c'era la volontà di invertire, poi non ha aspettato che l'Aula rispondesse ma questo per lasciarlo agli atti. Per venire incontro alle esigenze anche espresse dei colleghi rispetto alle tempistiche, dirò alcune cose brevi preannunciando che il gruppo Lega voterà in maniera contraria a questa mozione e non voterà in maniera contraria rispetto alla questione dell'audizione in Commissione, che, come sappiamo, è la sigaretta di un condannato a morte: non si rifiuta mai, non si rifiuta nessuno, quindi non è un grosso impegno. Quello che trova la nostra contrarietà in generale è proprio il principio e lo spirito che purtroppo questo servizio ha ed è una cosa che abbiamo peraltro ribadito in più occasioni, perché questo servizio che si vuole sostenere e finanziare con fior fior di soldi pubblici è uno sportello che offre dei servizi che in realtà ci sono già e ci sono per tutti, cioè oggi i servizi che questo sportello fornisce, dovrebbe fornire oggi vengono già forniti a tutti i cittadini valdostani che si recano a qualsiasi tipo di sportello. Nello specifico il servizio ""Vivere Valle d'Aosta"" viene offerto il servizio di orientamento e accompagnamento ai servizi territoriali e supporto all'inserimento sociale e abitativo. Ci sono già gli sportelli sociali, ci sono già una serie di servizi che evidentemente vengono forniti per tutti i cittadini e, proprio perché ci sono una serie di ricorsi e di azioni, ricordo uno su tutti l'associazione finanziata dal nostro amico Soros, l'associazione ASGI, che ovviamente si occupa soltanto di difendere i diritti degli immigrati, a ogni piè sospinto, ogni volta che c'è un bando pubblico, una legge o qualcosa, se c'è qualcosa che esclude anche minimamente qualcuno che sia sbarcato domani e richieda gli stessi diritti di chi in questa regione o nel suo comune c'è nato e ci vive da una vita, allora interviene l'ASGI per chiedere parità di diritti, però la parità di diritti che si chiede da una parte non si vuole ottenere dall'altra, perché qui si vuole uno sportello specifico che supporti soltanto immigrati per l'accompagnamento, i servizi territoriali e il supporto all'inserimento sociale abitativo. Non solo, consulenza e orientamento in ambito scolastico, con supporto all'iscrizione, ove necessario, formativo e lavorativo, supporto per la compilazione di pratiche telematiche relative alle richieste di cittadinanza. Voglio dire... ma ci sono gli uffici che lo fanno già, se io vado allo sportello del Comune, se vado allo sportello della Questura, se vado in qualsiasi tipo di sportello che oggi c'è a disposizione di tutti, trovo lo stesso servizio. Non capiamo sinceramente perché si debba attivare e finanziare un servizio specificamente ed esclusivamente soltanto per gli immigrati. Ovviamente, rispetto a questo spirito, sinceramente non ci troviamo a condividere la necessità di costruire, di strutturare e di implementare questo servizio, quindi evidentemente voteremo in maniera contraria."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,5,298,"In merito a quanto diceva il consigliere Manfrin, ci sono stati ampi cenni di assenso e la invito, se dovesse ripresentarsi, di non essere timido, caratteristica, tra l'altro, di solito non a intervenire, a informarmi. La discussione generale è chiusa. La parola all'assessore Marzi per il Governo."
47901,XVI,06/11/2024,ASSISTENZA SANITARIA E OSPEDALIERA,it,Marzi,Carlo,1975,M,SA,6,1408,"A partire dal 2024 abbiamo lavorato per riaprire e rendere strutturale lo sportello immigrazione, chiuso ormai da circa dieci anni. Parliamo di strutturare uno sportello con una sede dedicata e con funzioni più ampie rispetto allo sportello ""Vivere in Valle d'Aosta"" che prevedeva solo una presenza importante ma discontinua e carente rispetto all'apertura al pubblico. Stiamo quindi lavorando con una visione più ampia, volta a connotare il nuovo sportello immigrazione con una struttura maggiormente solida e con più attività rispetto al passato, al fine di garantire finalmente una presenza continua e qualificata del servizio sul territorio. Oltre alla realizzazione, tra l'altro, di questo sportello, gli uffici hanno lavorato su tre progetti FAMI - cioè Fondo, Asilo, Migrazione e Integrazione -, depositati tra il 23 e il 24, che rappresentano un valore aggiunto e specializzato nell'impegno volto a migliorare l'accesso e la qualità dei servizi. I progetti FAMI si concentrano su tre aree cruciali: il potenziamento dell'insegnamento della lingua per facilitare l'integrazione linguistica, che è un progetto già avviato; lo sviluppo di un sistema avanzato di gestione dei dati attraverso una banca dati informatizzata, che permetta a chi accede ai servizi di ottenere supporto personalizzato e mirato, che è un progetto in fase di avvio e il potenziamento di percorsi formativi e il riconoscimento..."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,7,48,"Consiglieri, vi invito ad abbassare il volume..."
47901,XVI,06/11/2024,ASSISTENZA SANITARIA E OSPEDALIERA,it,Marzi,Carlo,1975,M,SA,8,3278,"...di aprire percorsi di inserimento lavorativo che è un progetto in fase di istruttoria. L'obiettivo ambizioso, a cui concorrono tutti questi interventi, è di realizzare uno sportello immigrazione che non limiti le sue funzioni a un mero punto di assistenza, ma possa rappresentare un vero e proprio modello di inclusione e innovazione in grado di rispondere in modo completo e professionale alle esigenze dei nuovi arrivati e dei residenti. A tal fine la struttura competente sta lavorando dallo scorso mese di marzo nell'individuazione di uno spazio strategico e idoneo da poter destinare allo sportello. L'obiettivo è di trovare una sede adeguata che possa rispondere alle esigenze quale punto di riferimento per la cittadinanza. In questo senso gli uffici stanno vagliando diverse opzioni di spazi da reperire sia nel pubblico che nel privato, però a oggi non risultano facilmente percorribili. Gli uffici stanno quindi continuando a esplorare altre soluzioni possibili, tenendo conto che la ricerca di una sede adeguata a tale destinazione non è semplice, in quanto caratterizzata da processi che richiedono valutazioni e procedure complesse non di immediata soluzione. Per questo motivo, visto che l'obiettivo rimane pertanto quello di continuare a lavorare per trovare una soluzione che nel 2025 consenta l'apertura dello sportello individuando la soluzione di esternalizzare completamento il servizio, si tratta di una soluzione che assicura il reperimento della sede in quanto una futura completa esternalizzazione comporta che il gestore, oltre all'assunzione del servizio, individui contestualmente la sede dello stesso. Il capitolato d'appalto, tra l'altro, in tal senso, è in fase di ultimazione in modo tale da far partire il servizio a inizio 2025. Con le esternalizzazioni del servizio abbiamo quindi immaginato un nuovo modello che garantisca efficienza, accessibilità e continuità, affidando la gestione a un operatore economico specializzato. Questa scelta ci consentirà di costruire un servizio strutturato, accogliente e proattivo, capace di affrontare le sfide attuali in modo tempestivo e professionale, attraverso un servizio più agile e flessibile a differenza del passato in cui le risorse limitate ne riducevano l'efficacia. Il gestore selezionato avrà inoltre il compito di fornire l'assistenza completa e personalizzata a chiunque si rivolga allo sportello, occupandosi quindi non solo di orientare i nuovi residenti e i migranti nelle questioni burocratiche, ma anche di promuovere l'integrazione e la conoscenza del territorio, facilitandone l'inserimento nella comunità valdostana. Questo significa supporto nella ricerca abitativa, assistenza nella comprensione e nel disbrigo delle pratiche amministrative, oltre che un orientamento lavorativo da parte dei servizi territoriali, sociali e sanitari. In definitiva, questa scelta di esternalizzare non solo accelera l'apertura del servizio, ma ne potenzia l'efficacia, trasformando ""Vivere in Valle d'Aosta"" nel più funzionale sportello immigrazione come modello che porterà benefici tangibili a tutta la comunità. Quanto appena espresso rende quindi evidente come l'impegnativa di questa mozione sia superata nei fatti e nei concetti e, per questo motivo, ne chiediamo il ritiro o ci asterremo."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,9,68,"Ha chiesto la parola la consigliera Erika Guichardaz, ne ha facoltà."
47901,XVI,06/11/2024,ASSISTENZA SANITARIA E OSPEDALIERA,it,Guichardaz,Erika,1976,F,PCP,10,751,"Solo per dire che non ritirerò la mozione e vorrei ripetere quanto invece mi aveva detto nel mese di maggio: ""Per quanto riguarda lo sportello ""Vivere in Valle d'Aosta"", attualmente il servizio è in fase di riattivazione in attesa che allo stesso sia data continuità con i fondi regionali dedicati e a tal fine sarà elaborata una gara per affidare il servizio attingendo dagli stessi"". Da maggio ad oggi invece evidentemente non c'era l'idea della continuità, perché sennò quei 200 mila euro che avete messo in bilancio li avreste usati per quest'anno, intanto che la visione più ampia di cui lei ci ha parlato poteva essere messa a terra, invece vediamo che in sostanza questo Governo, che si proclama progressista, forse di progressista ha ben poco."
47901,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,11,647,"Posso mettere in votazione la mozione? Non vedo altri interventi. Metto in votazione. La votazione è aperta. La votazione è chiusa. Presenti: 35 Votanti: 8 Favorevoli: 2 Contrari: 6 Astenuti: 27 (Aggravi, Baccega, Barmasse, Bertin, Bertschy, Brunod, Carrel, Caveri, Chatrian, Cretier, Di Marco, Ganis, Grosjacques, Guichardaz Jean-Pierre, Jordan, Lavevaz, Lucianaz, Malacrinò, Marguerettaz, Marquis, Marzi, Padovani, Planaz, Restano, Rosaire, Sapinet, Testolin) La mozione non è approvata. Con la bocciatura di questa mozione, chiudiamo i lavori del Consiglio per questa mattina, riprenderanno alle ore 14:30. --- La seduta termina alle ore 13:00."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,1,166,"Con 32 Consiglieri presenti, possiamo riprendere con l'analisi dell'ordine del giorno. Siamo al punto n. 20. Si è prenotato il consigliere Sammaritani, ne ha facoltà."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Sammaritani,Paolo,1959,M,LEGA VDA,2,14755,"Torniamo sull'argomento della gestione del canile e gattile. Premetto che questa mattina, a proposito della dibattuta questione sull'ospedale, l'assessore Marzi ha avuto modo di affermare che loro, come governo, non procedono random , come si dice oggigiorno, un po' così a tentoni, e che sono coerenti nel loro agire. Io temo, Assessore, oggi, che dovrò smentirla con i documenti alla mano a proposito proprio di questo argomento, della gestione del canile e gattile; una questione che avevamo già sollevato in tempi non sospetti, perché era la primavera e chiedevamo notizie, attraverso un'interpellanza, della volontà del Governo di affrontare la questione della gestione del canile e gattile, sapendo che alla fine di quest'anno sarebbe scaduta la convenzione in essere con un'associazione animalista, quella attualmente in essere. Ebbene, la risposta non ci fu data dall'Assessore, che all'epoca per problemi di salute purtroppo non era presente, ma dal presidente Testolin, che ci disse che gli uffici stavano valutando il da farsi. Poi, nell'estate, abbiamo capito qual era il risultato di questa valutazione sul da farsi, perché la Giunta regionale, con la delibera 952 del 12 di agosto 2024, che reca come titolo ""Approvazione dell'integrazione del programma degli acquisti di beni e servizi dell'Amministrazione regionale per il triennio 2024-2026, approvato con DGR 276/2024, con il servizio gestione del canile e gattile regionale"", appunto, di fatto dava atto di quella che era la volontà, di quella che era la linea tecnico-amministrativa, ma anche politica, da percorrere. Poi abbiamo avuto altre iniziative, appunto dopo l'estate, dopo questa delibera di Giunta, in cui ci è stato esplicitato che si era deciso di non più affidare ad associazioni animaliste questo servizio, ma di procedere con una gara d' appalto, ai sensi del codice degli appalti, e poi è stato ulteriormente esplicitato questo fatto. Naturalmente è partita questa mozione che è stata rinviata più volte, come sappiamo, per vari motivi, e poi anche nel DEFR è stato esplicitato dal Governo, è stata esplicitata questa volontà di procedere non con affidamento diretto come era stato fatto in precedenza, ma attraverso una gara. La risposta a questo proposito, che è venuta poi anche dall' Assessore, è stata quella del fatto che ""va fatto così"", ""è meglio così"", ""è più trasparente"", il concetto di rotazione eccetera, eccetera. In realtà non è affatto così. Non è così, come cercheremo di dimostrarvi, i documenti alla mano, oggi stesso. E addirittura emerge una grandissima contraddizione nell'azione dell'attuale Governo. Allora, l'affidamento del servizio di gestione del canile e gattile regionale è in scadenza appunto al 31 dicembre di quest'anno. C'è un comunicato di Governo che annunciava l'intenzione di procedere con gara ai sensi del codice dei contratti pubblici per l'affidamento di questo servizio per il triennio futuro, cioè 2025-2027, e appunto, vista la delibera 952 che ho appena citato, con la quale si procede all'integrazione del programma di acquisti di beni e servizi dell'Amministrazione regionale per il triennio 2024-2026 con uno stanziamento, allocando somme per un milione e mezzo di euro, quindi non sono neanche somme trascurabili, e considerato che tale motivazione, tale delibera, lo avevamo già eccepito questo fatto un po' così, a caldo, all'epoca dello scorso intervento del...credo fosse settembre, diciamo che questa delibera a un certo punto così, di brutto, come si dice oggi, dice: ""Considerato che gli uffici competenti della struttura prevenzione, sanità pubblica, veterinaria e sicurezza alimentare hanno valutato di procedere, per il prossimo triennio, all'affido del servizio in argomento ai sensi del decreto legislativo 36/23, cioè il codice degli appalti; ritenuto - prosegue - pertanto necessario per le motivazioni sopra rappresentate... "". Ecco, non ci sono motivazioni, cioè aver valutato non significa che è una motivazione, questa, in termini di diritto amministrativo, è una classica motivazione inesistente o, se vogliamo, qualche volta qualche giudice la chiama apparente. C'è una finta motivazione, perché tu non mi puoi dire che hai valutato e quindi fai così; tu mi devi dire che cosa hai valutato e perché hai valutato. Ma questo diventa molto più rilevante se mettiamo in filigrana questa delibera e un'altra delibera di questo stesso Governo, quella del 6 dicembre del 2021, dove invece si approvava la convenzione tra la Regione e l'Associazione che attualmente gestisce; e qui sì che è motivata, è ben motivata. Anche perché questa delibera ci dice tante cose: ci dice, innanzitutto, per esempio, che chiaramente la norma lo prevede, ma lo richiamiamo tanto per memoria di tutti, cioè richiamiamo noi stessi, come si dice, ma anche perché penso che molti di voi non si saranno molto interessati a questo argomento, ma il servizio di gestione, appunto, dei canili e gattili può essere affidato a enti e associazioni zoofile, animaliste e protezioniste; oltretutto, vedremo dopo, addirittura le norme o le circolari del ministero, prioritariamente, dicono... c'è la legge, proprio la 281 che lo dice, allora dice questo, sto citando proprio i passaggi di questa delibera di questo stesso Governo del 2021: ""Considerato che ai sensi dell'articolo 24, comma quattro, della legge regionale 30/07/2010 - la nostra legge sugli animali d'affezione - l'attività svolta nell'ambito delle convenzioni sopracitate può dar luogo soltanto al rimborso delle spese effettivamente sostenute per la gestione non sanitaria del canile"", quindi per aspetto non sanitario solo rimborso spese eh, perché c'è una parte sanitaria, una parte non sanitaria nella gestione di questi organi, di questi canili e gattili. ""Ritenuto pertanto - prosegue, taglio alcune parti - sulla base di tali considerazioni, che la gestione del canile e gattile - attenzione, questo è il passaggio chiave, uno dei passaggi chiave - da parte dell'Amministrazione regionale non debba essere affidata tenuto conto solo dei costi, ma anche del benessere degli animali, ricomprendente non solo le loro condizioni di vita nelle strutture che li ospitano, ma tutte le varie attività dirette al loro affidamento e al relativo controllo, nonché alla divulgazione della cultura del loro rispetto"". Ecco, questo è l'aspetto fondamentale, perché le leggi che governano questa materia, tutti i provvedimenti amministrativi che governano queste materie, sono improntati non a una semplice questione di costi, di valutazioni, come si fa per vendere dei beni o affidare dei servizi, non è questo; gli animali d'affezione sono altra cosa, sono animali, appunto, e vanno trattati in modo diverso da un prodotto qualsiasi. E poi ancora dice questa delibera, sempre una parte molto interessante: ""Richiamata la circolare del Ministero della sanità, la quale in data 14 maggio 2005, numero 5, di attuazione appunto della legge 281 del 91 ­ - proprio quella nazionale sugli animali d'affezione - la quale prevede che le convenzioni per la gestione dei canili e gattili debbano essere concesse prioritariamente alle associazioni o agli enti aventi finalità di protezione degli animali"". E poi prosegue, lo spiego ancora, dando atto ancora di una questione che è importante ai fini della nostra discussione, della nostra trattazione, cioè dice poi ancora, questa delibera, una cosa altrettanto sacrosanta: ""Preso atto che, ai sensi dell'articolo 8, comma 7, della legge regionale 16/2005 - quella sulle associazioni di volontariato eccetera - le organizzazioni di volontariato non possono partecipare alla procedura di evidenza pubblica relativa all'affidamento di appalti pubblici di lavori, servizi o forniture"". Ecco, quindi, qui chiudiamo il cerchio: da un lato le norme in materia ci dicono che quando trattiamo di questa materia non si deve guardare soltanto all'aspetto e al conto economico e, quindi, cose che si possono individuare chiaramente in un appalto, diventa difficile individuare in un appalto quanto vuoi bene agli animali, questo è un po' difficile, credo, che si possa codificare. Allora, ecco che, mettendo insieme tutti questi pezzi, arriviamo al fatto che riteniamo assolutamente: che scegliendo questa strada di fare una gara, evidentemente escludiamo per forza le associazioni di volontariato, che invece sono quelle che fino a oggi se ne sono occupate, ed egregiamente direi, anche perché (e qui sorge un'altra contraddizione) poi quella delibera, che abbiamo citato 2021, cosa dice ancora a proposito di chi sta gestendo e oggi ancora sta gestendo? Nello spirito di dare continuità alla gestione, perseguendo gli obiettivi prioritari di tutela del benessere animale e diffusione del corretto rapporto essere umano-animale, segnalava l'esigenza di rivedere alcuni punti della convenzione vigente. ""Considerato che l'Association Valdôtaine eccetera eccetera ha gestito il canile e gattile regionale dall'Ottantanove a oggi, maturando in tal modo una notevole esperienza in questo ambito; atteso che la competente struttura igiene sanità pubblica veterinaria ha analizzato l'andamento positivo della gestione del canile e gattile regionale affidata all'A.VA.P.A ONLUS eccetera, negli ultimi due anni di gestione da cui si evidenzia il numero medio degli animali ospitati, le adozioni degli esemplari restituiti ai proprietari"". Quindi questa è la parte non sanitaria, e c'è tutta la tabella con i numeri: quanti animali sono entrati, quanti animali sono stati affidati, a quanti hanno trovato collocazione, dati in adozione eccetera dicendo ""Ah, questi hanno fatto bene, stanno facendo bene"". Adesso ci chiediamo come mai il governo abbia cambiato completamente strada senza dire perché. Qui nascono le criticità, perché se non mi dici come mai due anni fa andava tutto molto bene, veniva gestito bene, si doveva improntare il servizio a questioni che non sono soltanto economiche, tecniche, eccetera, ma appunto a quelli che sono i principi corretti, direi, che sono più che condivisibili, cioè quelli di trattare bene gli animali, di voler bene agli animali, di fare anche dell'attività che è ulteriore e non pagata, evidentemente, per cercare di collocare gli animali che hanno bisogno, i cuccioli eccetera, che hanno bisogno di trovare una famiglia; adesso invece si passa a un criterio commerciale, si fa la gara e perché si fa la gara? Pensate che ci sia qualche società, qualche S.r.l. o qualche cooperativa, magari, che possa fare meglio? Non di volontari però, eh, di gente che lo fa per guadagnare, più o meno, o magari anche per sottopagare chi poi fai lavorare. Questo è un problema, quindi c'è qualcosa che non funziona. Ci sono vari problemi in questa decisione, ci sono dei problemi tecnico-amministrativi, giuridici, perché abbiamo visto che, così facendo, andiamo contro dei principi che sono comunque sanciti dalla norma, quello dell'affidare prioritariamente alle associazioni animaliste e, peraltro, apro una parentesi, ci è stato confermato anche dall'Assessore nel suo ultimo intervento del mese di settembre, che ci diceva che prima ce n'era una sola, quella lì, adesso sono tre; sono tre meglio, c'è più concorrenza, ci sarà la possibilità di scegliere a chi affidarla, no? Addirittura... se poi per caso loro dicessero tutti e tre non ci stiamo, allora si dovrà scegliere un'altra strada, ma in realtà la norma a questo proposito dice anche che la gestione dei canili e gattili dovrebbe essere diretta, cioè fatta dai Comuni; qui lo facciamo a livello regionale, ma dai Comuni, quindi dall'ente pubblico e in alternativa, invece, quindi in seconda battuta, affidare ad altri soggetti, prioritariamente alle associazioni di volontariato. Qui siamo invece alla terza soluzione: facciamo una gara d'appalto come se fosse un servizio qualsiasi, come se fosse costruire la cuccia del cane, non è questo...il canile e gattile non è quello, è qualcos'altro di molto più importante e di molto più pieno. Quindi questo è l'aspetto tecnico-giuridico, poi c'è quello del merito: appunto, abbiamo visto e vi ho elencato adesso quale sia la contraddizione, da una parte nel dire due anni fa va bene, va bene gestito così, c'è la parte sanitaria, ma c'è la parte non sanitaria che esula e che tra l'altro prevede il rimborso solo dei costi e, adesso, senza dirmi il perché, si cambia, si cambia del tutto la strada, ecco questo. E poi c'è chiaramente una valutazione politica. Perché questa scelta è evidentemente una scelta politica, delle due l'una, credo io a proposito di questo argomento politico: o, caro Assessore, vi state facendo portare in braccio da qualcun altro - è inevitabile pensare questo, visto che non avete motivato - , oppure, non lo so, qualcuno ha già pensato a qualche cooperativa; io non so questo, però capite che viene da pensare male quando ci sono tanti elementi messi assieme. Tanti indizi fanno una prova e quindi questo a me spaventa molto. Riteniamo quindi che, malgrado quello che avete detto e scritto, malgrado quello che avete anche sancito sul DEFR, forse sarebbe molto opportuno rifare una riflessione su questa decisione - che mi pare del tutto inopportuna - di procedere con una gara d'appalto invece che riferirsi, come sempre, a chi ha fatto bene; che non dico che siano quelli che ci sono già adesso, chiunque altro, ma un'associazione di animalisti che lo fa con una visione, con scopi diversi da quelli puramente di lucro. Allora, la mozione (leggo l'impegnativa riservandomi poi naturalmente di intervenire nel prosieguo): "" il Consiglio regionale impegna il Governo regionale a revocare, anche in autotutela, la decisione di procedere ai sensi del decreto legislativo 36/2023 per giungere all'individuazione - dico in autotutela perché secondo me è anche illegittima dal punto di vista amministrativo questa scelta comunque - per giungere all'individuazione del soggetto al quale affidare la gestione del canile e gattile regionale, escludendo le organizzazioni di volontariato dalla possibilità di diventare affidatari di tale gestione; procedere all'individuazione del soggetto al quale affidare la gestione del canile e gattile regionale, nel rispetto del criterio di priorità previsto dalla circolare del Ministro della sanità in data 4 maggio 2000, numero 5, di attuazione della legge 281 del 91 e solo in subordine, in assenza di associazioni di volontariato interessate, procedere ai sensi del decreto legislativo 36/2023"". Chiaro, è evidente, se non volete farlo poi voi direttamente, qualora quelli interrogati prioritariamente dicessero ""a noi non interessa"", allora dovreste agire direttamente, se non volete farlo direttamente, dovreste ricorrere allora all'affidamento all'esterno; ma quella dovrebbe essere, come ho detto prima, l'ultima residuale scelta: prima i volontari."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,3,170,"La discussione generale è aperta. Ci sono interventi? Posso chiudere la discussione generale? Sempre in discussione generale, l'assessore Marzi ha facoltà di intervenire."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Marzi,Carlo,1975,M,SA,4,6944,"Caro collega Sammaritani, collega Consigliere, non avvocato, perché io avvocato non posso essere, non ne ho i titoli, le capacità, le competenze; però, come spesso lei richiama, qui siamo a far politica, per cui io sono assolutamente certo che, al di là delle disquisizioni in stile fioretto, sciabola, scherma, cazzotti, decida lei, sulle norme vigenti siamo assolutamente certi che sia lei che l'Aula non possano che condividere il quanto mai opportuno orientamento che individua in una gara aperta il percorso amministrativo più idoneo a garantire in continuità la prosecuzione del servizio. È d'obbligo ad astenersi su questa iniziativa, soprattutto perché, come già evidenziato, rispetto a una situazione che vede a oggi contare sul territorio regionale almeno tre associazioni animaliste, e non più un'unica associazione, come richiamato nella delibera del 2021 che lei richiama, e quindi si deve considerare, oltre al fatto che sono presenti tre associazioni animaliste, anche la rilevante entità economica di remunerazione del servizio, pari a 1.5 milioni di euro sul triennio, cioè 500.000 euro all'anno, ampiamente superiore, questa cifra, rispetto alle soglie di affidamento diretto ai servizi a oggi determinati in 140.000 euro, ma questo lei lo sa meglio di me. Non si comprende invece perché e come si sia diffusa la voce per cui alla gara, come richiamato, non possano partecipare le associazioni di volontariato; in realtà, le stesse possono partecipare eccome, come previsto dall'articolo 100 del decreto 36 del 2023, che prevede tale possibilità ai soggetti che abbiano già avuto delle esperienze, con esito positivo, con soggetti pubblici o privati, come appunto sono anche le associazioni di volontariato. Confermiamo quindi quanto già riferito sull'intenzione di questa Amministrazione di indire una gara europea, con procedura aperta a lotto unico per l'affidamento della gestione del canile e gattile regionale; anche perché questa è l'unica strada percorribile per un'Amministrazione che voglia sopravvivere e fare la cosa corretta per la comunità su questo tema. La procedura sarà quindi svolta in virtù del criterio dell'offerta economicamente più vantaggiosa, ai sensi naturalmente del codice dei contratti, valutata quindi sulla base del miglior rapporto qualità/prezzo, rispetto al costo proposto per la gestione del servizio, che sicuramente prenderà in esame la comprovata esperienza pregressa nella gestione di canili e gattili pubblici. Nelle procedure aperte anche le associazioni di volontariato sono considerate operatori economici, autorizzati dall'ordinamento a prestare servizi e svolgere attività economiche; pertanto, le stesse fanno parte del novero dei soggetti ai quali possono essere affidati contratti pubblici, come previsto nel diritto europeo. In coerenza con la finalità di garantire la massima qualità del servizio, l'Amministrazione regionale non procederà all'aggiudicazione qualora nessuna offerta risultasse conveniente o idonea rispetto al servizio oggetto del contratto, nel pieno interesse appunto del benessere dei cani e dei gatti ospitati all'interno del canile e gattile regionale. Va inoltre precisato che nel bando di gara verrà sicuramente rispettato il criterio di priorità previsto dalla circolare del ministero della sanità da lei richiamata; tale criterio, qualora la gestione venisse affidata a un soggetto differente da un'associazione animalista che non sia in grado di garantire agli animali con proprie risorse interne un'idonea attività fisica e di socializzazione, come previsto dalle norme vigenti, stabilisce, nel principio di garanzia, l'ingresso all'interno dei canili alle associazioni animaliste. Questo confronto ci permette magari anche di esplicitare che la norma europea supera la legge nazionale, consentendo a tutti di partecipare alle gare pubbliche; essa supera, pertanto, anche la legge regionale 16 del 2005 (disciplina del volontariato e dell'associazionismo di promozione sociale) che, all'articolo 8, prevede che le organizzazioni non possano partecipare a procedure di evidenza pubblica relativamente ad affidamenti di appalti pubblici di lavori, servizi e fornitura. La normativa nazionale, soprattutto quella europea degli appalti, ha infatti legiferato diversamente; è possibile che le associazioni coinvolte abbiano preso questa legge regionale come unico riferimento, sentendosi quindi escluse, ma così non è e mai è voluto essere. Quello che invece si è sempre voluto fare è distinguere il ruolo di gestore di uno spazio e di denaro pubblici dal ruolo di organizzazione di volontariato, a tutela del servizio reso, degli animali coinvolti e anche delle organizzazioni, appunto, animaliste coinvolte. Collega Sammaritani, naturalmente ho anche detto che noi chiederemo di ritirare l'iniziativa altrimenti ci asterremo; secondo me è assolutamente importante cogliere un distinguo su questo tema, perché, oltre ad aspetti di natura amministrativa, che vengono utilizzati per trattare il tema, dietro tutto ciò ci sono delle motivazioni più che legittime ma prettamente di natura politica; chi è coinvolto pro tempore nella gestione di questo assessorato, ma anche nel compito di dover interagire con i soggetti che lo gestiscono, è perfettamente consapevole che dietro a questo mondo c'è un mondo che, come dire, si muove, strepita, cerca contatti, conferme, che in questo momento dovrebbe essere assolutamente sereno. Quindi noi, come Governo, non soltanto rappresentiamo il fatto che la scelta che è stata fatta con degli atti è corretta, è una scelta trasparente ed è l'unica possibile, perché capite bene che ci sono delle motivazioni assolutamente legittime che hanno portato all'allora atto del 2021. Motivazioni che sono state fondamentalmente incardinate sulla presenza in questa regione di un'unica associazione di volontariato: scelta più che legittima; a oggi, questo non è più consentito. Una cifra tra l'altro di questo genere non c'è bisogno che un povero fessacchiotto, cicciottello e pelato come il sottoscritto, la venga a rappresentare a un avvocato; è legato anche poi dopo alla cifra che a tutti gli effetti, come dire, qualcuno... posso fare auto body shaming ? Ho sentito, si chiama autoironia in italiano. Però, oggettivamente parlando, questa cosa qui consente anche poi di fatto di fare un intervento sulla cifra, perché la cifra è una cosa importante, oltre che alla presenza di più associazioni animaliste. Il fatto poi dopo che si sia deciso con una delibera di dare mandato alla centrale unica di committenza di inserire all'interno dei servizi l'espletamento di questa gara è stato rappresentato anche dalla CUC come la via assolutamente più normale. Come già rappresentato da un suo collega di gruppo ieri, non è d'uopo di questo Governo dare indicazioni al di là della propria autonomia e dell'autonomia altrui, e quindi, di conseguenza, non è neanche d'uopo di questo Governo fare sì che qualcuno leda la nostra."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,5,86,"Sempre in discussione generale, si è prenotato consigliere Sammaritani, ne ha facoltà."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Sammaritani,Paolo,1959,M,LEGA VDA,6,4549,"Io spero che in un secolo politicamente corretto non venga abolito o comunque condannato anche l'auto body shaming , anche perchè è simpatico ogni tanto sentirlo, quindi l'autoironia è sempre apprezzabile. Tornando all'argomento, devo dire che ci sono delle lacune nel ragionamento che lei, o comunque chi per lei, ha fatto, perché effettivamente non ci è mai stato detto quello che doveva essere il presupposto. Cioè ci si dice: questa è la strada giusta, non ci si dice come mai l'altra è sbagliata, quella che avete perseguito fino a due anni fa è sbagliata e che non sarebbe più perseguibile, perché in effetti è ancora perseguibile, quindi è una scelta essenzialmente politica, evidentemente. Questo, va beh, ci sta, siete voi al Governo, potete fare quello che ritenete sotto questo profilo, però la contraddittorietà delle argomentazioni - o meglio, delle argomentazioni da una parte e del nulla dall'altra - quella emerge proprio ictu oculi , cioè immediatamente. Di là c'è un discorso: facciamo così perché ci sono questi vincoli, c'è la possibilità di affidare direttamente, ci sono queste possibilità, hanno fatto bene... poi, come dico, io non ho niente a che fare con quest'associazione e non è detto che dovrebbe essere lei, ma parlo delle associazioni in generale perché sono rette da principi diversi da quelli del commercio o quelli prettamente economici. Tutte queste motivazioni da una parte e dall'altra il nulla. Allora, nel mettere sulla bilancia tutte le motivazioni e il nulla, capisce che viene strano capire come mai e perché accettare questa contraddizione evidente. Questo è il tema vero. La cifra è importante adesso, lo era anche prima, perché non è che ci discostiamo da quella, qual cosina in più in quest'impegno di queste somme (abbiamo detto 500 mila annue), ma anche prima eravamo più o meno lì, quindi oltre i 400 mila abbondanti, quindi non è neanche quella la motivazione. Il problema è che state cercando di sostenere, con motivazioni inesistenti, una scelta prettamente politica. Allora che lo si dica, che si dica che delle associazioni di volontari... che poi dopo speriamo che vadano a farlo quello che devono fare, perché è quello il problema: vi state inguaiando, perché adesso lo darete a una società o a una cooperativa che fa delle cose perché ha un certo ritorno, perché l'offerta economicamente più vantaggiosa è quello, e poi sperate, come è scritto già anche nelle norme, che i volontari vadano a fare quella parte che già facevano adesso, perché gestivano tutto loro, e vadano a fare chiaramente gratuitamente, eccetera. Chi lo sa se lo andranno a fare? E se non andassero a farlo? Voglio dire, questi delle cooperative o questa S.r.l. (chiamiamola S.r.l.), che va lì perché viene pagata per fare certe cose, pensate che si sbatta giorno e notte per cercare una casa per un gatto? Ma quando mai? Ma dove vivete? Ma cosa avete visto? È questo il tema, quindi vi state inguaiando da soli. Un settore che è già delicato, un canile e gattile che già come strutture non è degno di una realtà come la nostra, che comunque, tutto sommato, è limitata e dovrebbe avere degli spazi molto più decenti per questi poveri animali e molto più idonei, perché io non so chi è andato a vedere, ma vi inviterei tutti ad andare a dare un'occhiata a dove vengono tenuti, con tanto amore devo dire da chi ci lavora, ma sicuramente con non altrettanti strumenti da parte della pubblica Amministrazione. Ribadisco, il concetto è qui non si deve andare a guardare le gare di appalto, non si devono fare queste considerazioni puramente economiche: gli animali non sono un prodotto, l'ho già detto, non sono un servizio, sono molto di più. La loro gestione richiede un aspetto che non si può quantificare, non si può mettere a tabella, non si può ridurre a una gara d'appalto dove si dice ""Devi fare questo, questo e questo e ogni cosa che fai vale tot e ti do tot"" perché non è così, ecco perché le norme sono orientate in quel modo. Ci sarà un motivo: o il legislatore è uno che non ragiona oppure le ha fatte per un motivo ed il motivo è quello. Pertanto, per concludere, senza fare troppo i sentimentali, ma questi argomenti mi interessano perché tengo agli animali e quindi mi dà fastidio quando qualcuno burocratizza anche questo settore e non dovrebbe essere così, non lo doveva essere la sanità, figuriamoci gli animali che nemmeno si possono difendere da soli. Lo diceva Gandhi, che la civiltà di un popolo si misura dal modo in cui tratta gli animali. Ecco, se è questo, probabilmente voi non siete molto civili."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,7,171,"Siamo sempre in discussione generale. Qualcun altro vuole intervenire? Chiudo la discussione generale. La discussione generale è chiusa. Per il Governo, l'assessore Marzi."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Marzi,Carlo,1975,M,SA,8,2957,"Collega Sammaritani, la citazione di Gandhi ha naturalmente rappresentato il fatto che lei, in questo momento, sta eccome parlando a una comunità, quindi in piena legittimità - e di questo le faccio merito, perché lei è molto bravo a muoversi sempre lungo una linea che non distingue quando fa politica, ma lei è un fine politico e anche un fine raccoglitore di presenza territoriale, nel caso specifico a esempio - di fatto però è assolutamente importante, visto che è lei che ha citato la deliberazione del 2021, richiamare pagina 3 della stessa, dove dice: ""Tenuto conto del fatto che la nota prevede, quale unica associazione iscritta al registro regionale delle associazioni di volontariato, avente fra le proprie finalità la protezione degli animali, indica all'AVAPA stessa quale termine improrogabile"" eccetera, per cui, come richiamato, io sono assolutamente certo che lei non soltanto quando ha letto la delibera del 2021 abbia letto le parti che ci ha richiamato in Aula nella discussione generale, ma avesse anche letto quest'aspetto, per cui la deliberazione del 2021 ha come base, per la quale si è deciso di procedere con un affido diretto all'unica associazione animalista sul territorio, il fatto che l'associazione animalista in quel momento fosse appunto unica. A oggi non è così. Io, tra l'altro, questo l'ho apposta richiamato, perché lei è un fine uditore, oltre che un tecnico e un professionista, in tutte le risposte che ho dato; l'ho richiamato in maniera diretta perché ero assolutamente certo che lei quest'aspetto lo avesse colto, sono assolutamente certo che lo ha colto anche leggendo la delibera del 2021, così come l'abbiamo colto noi ai tempi e l'abbiamo colto nel prosieguo. Aggiungo anche il fatto che, in piena legittimità, noi non soltanto teniamo al benessere degli animali, compresi i cani e i gatti, soprattutto i cani ricoverati nel canile e gattile regionale, perché come lei sa, i gatti a tutti gli effetti sono del Sindaco: abbiamo avuto un incontro dedicato in tal senso al CELVA sul quale abbiamo rinnovato la documentazione presente sul sito del CELVA stesso e abbiamo avuto un momento di forte condivisione con gli uffici rispetto al futuro e al presente dei gatti liberi che sono, di fatto, di pertinenza comunale, quindi è anche utile che in tal senso si possa rappresentare correttamente che il ricovero dei poveri gatti presso i canili non è consentito dalla legge per il benessere degli animaletti stessi. Noi teniamo sia ai cani che ai gatti, e in questo senso la sensibilità che lei richiama è assolutamente sposata. Aggiungo, però, che potrebbe sembrare un paradosso non solo politico ma soprattutto amministrativo, il fatto che su una gara con più soggetti, che potrebbero aggiudicarsela per cifre nella misura di 500 mila euro all'anno, si stia a chiedere a un Governo o a un qualsiasi amministratore di non adire una gara ad evidenza pubblica, ma so che questo non è assolutamente nel suo intento."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,9,77,"Altri? Possiamo mettere in votazione? Consigliere Sammaritani, ne ha facoltà."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Sammaritani,Paolo,1959,M,LEGA VDA,10,2170,"Soltanto una brevissima replica cogliendo l'occasione della dichiarazione di voto. A proposito della presenza di più di un'associazione, io credo che questo non possa che arricchire il panorama, nel senso che è vero che un amministratore dice: certo, ne ho una sola, così mi lavo le mani, a quella do (se la vuole) e finisce lì, ma non è questo il problema Io penso che fuori dalla Valle d'Aosta, dove devo immaginare che non ci sia mai stata una sola associazione di volontariato, vengano gestiti anche da volontari i canili e i gattili di altre parti, tant'è che c'è un ricorso al Tar, di cui avevo letto una sentenza tempo addietro, dove si parlava appunto di questo: un'associazione che aveva impugnato perché l'ente, il Comune in questo caso, visto che era comunale, aveva deciso di mettere insieme vari Comuni, di consorziarsi con altri Comuni, e gestirlo direttamente. Lì l'associazione diceva: ""Eh no, dovete darla a noi perché c'è scritto 'prioritariamente'"". Non era corretto, evidentemente, tant'è che il Tar ha respinto quel ricorso, ma ci fa capire proprio che le associazioni di volontariato ci sono anche fuori, gestiscono i canili e gattili e chiaramente non sono una sola per aree metropolitane, magari lombardi o piemontese; qui in Valle d'Aosta c'era questa situazione. Ce ne sono tre, ve l'ho detto prima, interpellatele tutte e tre, se tutte e tre ci diranno di no, farete quello che volete fare; se invece una ci dicesse di sì, la date a quella e sennò decideranno loro, magari si consorzieranno anche fra di loro, qual è il problema? Il problema è proprio il merito della questione. Il volontariato è un plus in questo caso, per questo bisogna favorire loro. Non è un favoritismo di nessun genere, è proprio fare del bene agli animali. Consentire che questi servizi - che sono in parte economici, quantificabili economicamente eccetera, e in parte invece scaturiscono dall'amore per gli animali, che non si può sostituire con nessun pagamento - si possano coordinare. Questo è il tema e questa è la visione che dovrebbe avere, secondo me, un politico in questo settore. Poi voi ce l'avete diversa, pazienza. Naturalmente, non ritiriamo la mozione."
47902,XVI,06/11/2024,"SANITÀ VETERINARIA E ZOOTECNIA, Sanità veterinaria",it,Bertin,Alberto,1966,M,Presidente,11,386,"Possiamo mettere in votazione? La votazione è aperta. La votazione è chiusa. Presenti: 34 Votanti: 11 Favorevoli: 11 Astenuti: 23 (Aggravi, Barmasse, Bertin, Bertschy, Brunod, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Lucianaz, Malacrinò, Marzi, Padovani, Planaz, Restano, Rosaire, Sapinet, Testolin). La mozione non è approvata."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,1,48,"Punto n. 21. Consigliere Manfrin, ne ha facoltà."
47903,XVI,06/11/2024,"EDILIZIA, Edilizia residenziale",it,Manfrin,Andrea Fabrizio,1983,M,LEGA VDA,2,8794,"Questa mozione fa seguito a una iniziativa ispettiva che avevamo discusso qualche Consiglio fa e che evidenzia un problema di cui poi abbiamo parlato in seguito, cioè la questione dei rincari. Una questione dei rincari per quanto riguarda gli alloggi di Edilizia residenziale pubblica che, sostanzialmente, scaturisce da una modifica e da una valutazione differente che è stata calcolata dall'OMI, quindi un miglioramento di quella che è la struttura, del quartiere, della zona residenziale in cui sono inseriti alcuni alloggi di Edilizia repubblica pubblica, che ha dato il via a una serie di aumenti che sono stati ritenuti ingiustificati e anche a un problema relativo alla questione del riscaldamento, su cui ovviamente anche ARER ha fatto una sua parte, peraltro facendo anche del terrorismo psicologico, dicendo che il combustibile si stava per esaurire e quindi bisognava risparmiarlo. Al netto di questo, il tema di questa mozione è proprio la questione dell'affitto e cercherò di riassumerla in poche righe. La questione qual è? La questione nasce da questo: se noi prendiamo un metodo di pagamento... parliamo del mercato libero, sul mercato libero chiunque può rivolgersi al proprietario di casa e chiedere: ""quanto vuoi di affitto?"" e il proprietario di casa ti dice: ""voglio X"". Se a me va bene e ho le sostanze necessarie per poter pagare, bene, se non ce le ho, ovviamente rifiuto. Nel settore dell'Edilizia residenziale pubblica, invece, funziona in maniera diversa, perché io faccio una domanda, entro in graduatoria, sulla base di quella che è una serie di calcoli viene elaborata la cifra che io devo pagare e, una volta che poi sono dentro, se questa cifra mi viene aumentata mi trovo nella scomoda situazione di non potervi fare fronte. Banalmente, ho già fatto questo esempio altre volte, ma credo che sia particolarmente evocativo: se io sono una persona con disabilità, che prende una pensione di accompagnamento di circa 380 euro al mese e può succedere quello che si vuole, può venire giù anche il Padre eterno ma io sempre 380 euro al mese percepisco, non potrò pagare un affitto di 390 euro, ma neanche di 381, perché a me ne entrano 380. È chiaro quindi che se il mio affitto assomma a 381 euro, considerando che io non mangi, non beva, non mi muova, non respiri, non guardi la televisione, non mi riscaldi e quant'altro, è evidente che io più di 380 euro non posso pagare. Oggi però purtroppo molti alloggi di Edilizia residenziale pubblica sono in realtà sottoposti a questo ""ricatto"", perché succede che le persone che ci vivono si vedono aumentare il canone d'affitto, si vedono aumentare le spese. Ho fatto degli esempi, ho qui sempre un'altra delle tante bollette che mi sono arrivate, di euro 909,90 per una casa popolare (un mese di affitto, solo di affitto, sono 909 euro). È chiaro che se io ho un reddito che chiaramente non può modificarsi, se sono una persona anziana, ma anche soltanto se ho un lavoro che non mi consente di guadagnare cifre di questo tipo, è chiaro che io non potrò farvi fronte. Allora qual è il mezzo che è stato utilizzato da altre Regioni per evitare che questo costo arrivi? Perché il problema è che noi abbiamo una legge regionale che ha giustamente un suo articolo, che è il 42, che disciplina la decadenza dall'assegnazione. La decadenza dall'assegnazione viene indicata - si rientra nella fattispecie della decadenza - nel momento in cui non si pagano quattro bollette, quindi quattro affitti non pagati. Dopo quattro affitti non pagati, comincia la procedura di sfratto. È chiaro che se io ho un affitto da pagare di 381 euro e io ne percepisco 380, come ho detto prima facendo conto che io non mangi, non beva e non faccia nient'altro ma mi limiti a vivere e a respirare, se io ho un affitto da pagare di 381 euro non potrò pagarlo, quindi cosa succede? Succede che io, pur non avendo la possibilità, non la volontà, la possibilità, apro il mio portafoglio e 381 euro non ci sono, ce ne sono 380, quindi non posso pagare l'affitto. Succederà che io accumulerò ovviamente un debito, arrivato alla quarta bolletta, quinta bolletta, sesta bolletta - a volte c'è una tolleranza, questo va detto -, arriverà una cara letterina dicendo: ""Caro mio, o tu rientri di questa spesa o altrimenti te ne vai fuori di qua"". La persona in questione chiaramente si trova ad affrontare una sfida impossibile, improba, peraltro anche in questo periodo nel quale un alloggio nel privato non si trova. Allora come si sono organizzati da altre parti, in altre Regioni? Ho fatto l'esempio del Piemonte: il Piemonte ha fatto una cosa molto semplice, l'hanno fatto gran parte delle Regioni in realtà; il Piemonte ha stabilito una serie di fasce (fasce che abbiamo anche noi, peraltro, noi abbiamo delle fasce), ma queste fasce determinano appunto il pagamento che io dovrò effettuare; quindi, a seconda del mio ISEE e a seconda dello stato dell'alloggio, dovrò essere inserito nella fascia corrispondente e poi pagare una cifra. Qui però, nella parte del Piemonte, si fa una cosa diversa e, secondo me, interessante e intelligente: si dice che c'è una serie di fasce, sono 19 fasce. La prima è la fascia di sostegno: viene stabilito un canone, cosiddetto canone dovuto, quindi tu devi 100 euro al mese di affitto, ma tu sei in fascia 1, e probabilmente la fascia 1 è dedicata alle persone che hanno magari un ISEE pari a 0, probabilmente (e se ho un ISEE pari a 0, è facile pensare che io non abbia le sostanze per pagare nulla), quindi tu dovrai il 35% del canone dovuto. Se tu hai un Isee così basso, dovrai pagare il 35% del canone dovuto. Immaginiamo di dire che il canone dovuto sia 100 euro e quindi tu vuoi pagare 35 ?. Non c'è un canone massimo rispetto al reddito per questa prima fascia, ma c'è un canone e appunto il Piemonte ti dice: ""Tu dovrai pagare come minimo 40 euro al mese"". Questo per la fascia più povera. Poi, man mano si sale e man mano che si sale con il reddito, si sale anche con le fasce. C'è la fascia di protezione, dal n. 2 al n. 8; c'è la fascia di stabilità, dal 9 al 13; c'è la fascia di sicurezza, dal 14 al 18, c'è la fascia di permanenza. Cosa stabiliscono queste fasce? Stabiliscono un limite massimo di canone rispetto al mio reddito. Per esempio, prendiamo la fascia n. 8, che è una fascia di protezione: ti dice che tu devi pagare il 75% del canone dovuto, quindi se il canone dovuto è 100 euro, devi pagare 75 euro. Ma il canone massimo rispetto al mio reddito è che non potrà superare il 16% del mio reddito complessivo, quindi se io ho un ISEE di mille euro all'anno, io non potrò pagare più del 16% di quell'ISEE, ma perché obiettivamente se tolgo dei fondi per quel tipo di spesa, io poi non ho più di che vivere, quindi c'è un limite che viene imposto sul mio reddito. Tu guadagni mille euro? Non puoi pagare per l'affitto più del 16% del tuo reddito e così a salire. C'è, per esempio, l'ultima fascia, che è quella di permanenza, che prevede il pagamento del 240% rispetto al canone dovuto (immagino che la fascia di permanenza sia per redditi sicuramente probabilmente superiori a 20 mila euro, magari a 30 mila, non lo so) e il canone massimo è del 20% rispetto al mio reddito, con un canone minimo di 300 euro al mese. Quindi, c'è una tabella che mi permette anche di sapere, in maniera trasparente, quanto dovrò pagare e che permette di salvaguardare il mio reddito, perché - e ripeto quello che ho detto prima - se mi viene chiesto più di quello che ho non lo potrò pagare e ci troveremo ad avere persone che vengono sfrattate e poi con i servizi sociali che devono occuparsi delle persone sfrattate che sono state sfrattate dalla stessa Regione. Quindi noi abbiamo una persona che viene buttata fuori di casa, che poi va dalle politiche sociali e dice: "" Eh, ma io sono senza casa"", ""Come è successo?"", ""Eh, mi hai buttato fuori tu tramite l'ARER"". È un circolo vizioso che obiettivamente è assurdo. Se non ho le sostanze per potermi permettere un affitto, devo poter avere la garanzia che è una casa popolare, che non si rivolge a un mercato, che non è un sistema per guadagnare, ma un sistema sociale di protezione per le persone più deboli; è chiaro che questo sistema deve fare in modo che io sia protetto. Ecco perché, con questa mozione, venendo appunto alla richiesta che abbiamo presentato, e ne abbiamo parlato più volte in quest'Aula, anche i colleghi hanno avanzato le proposte di revisione della legge regionale 3/2013 ed è stato annunciato, da parte dell'Assessore, che un lavoro in questo senso si sta facendo, si impegna il Governo regionale a introdurre, in sede di questa revisione, un metodo di calcolo che preveda un tetto massimo al canone, rapportato al reddito, al fine di limitare gli aumenti discriminati e favorire un contenimento dei costi per gli assegnatari fragili."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,3,138,"Apriamo la discussione generale. La discussione generale sulla mozione è aperta. Vi sono degli interventi? Assessore Marzi, ne ha facoltà."
47903,XVI,06/11/2024,"EDILIZIA, Edilizia residenziale",it,Marzi,Carlo,1975,M,SA,4,11987,"Come avrà notato, collega Manfrin, io fino adesso non ho assolutamente reso merito a nessuna iniziativa trattata finora, per quanto mi riguarda. Questa invece consente di fare un'analisi, ma è un'analisi che si collega anche alla parte impegnativa. Come potrà notare... io so che poi lei terrà l'iniziativa, ma quando avrò cercato di rappresentarle qual è l'oggetto del contendere, lei noterà che, alla fine della fiera, facciamo bene a non votarla e spiego perché. Innanzitutto, la sua iniziativa parte da un presupposto, che è quello, giustamente, della Regione Piemonte, per dirla tutta. Confrontando i sistemi di calcolo della Valle d'Aosta e del Piemonte, occorre tenere in considerazione l'insieme complessivo dei due sistemi, e non solo alcuni elementi; infatti, nel sistema piemontese, i nuclei che raggiungono un valore ISEE pari al doppio del limite di accesso all'ERP, devono rilasciare l'alloggio. Pertanto, i beneficiari sono persone che si trovano in condizioni di effettiva fragilità economica e quindi, di conseguenza, limitare il canone a un massimo del 20% del reddito ha un'incidenza solo sui nuclei che si collocano nelle fasce reddituali più basse, visto che i nuclei con redditi più alti devono rilasciare gli alloggi ERP. Questo per quanto riguarda il Piemonte. Viceversa, nella normativa valdostana, non è previsto un limite di ISEE oltre il quale occorre rilasciare l'alloggio; quindi, se volessimo applicare lo stesso metro di misura del Piemonte, alcune famiglie valdostane potrebbero arrivare a dover versare canoni di locazione abbondantemente oltre quelli che lei ha portato come metro di paragone. Si ricorda, infatti, che la nostra normativa non disciplina un valore ISEE massimo al fine di un eventuale rilascio dell'alloggio in caso di raggiungimento di stabilità economica, per cui, in termini tecnici, il fatto di non avere dei criteri di permanenza che consentono, come in altre Regioni italiane, il rilascio dell'alloggio, ma anche di non avere dei criteri di permanenza definiti. Voi sapete che una delle cose che si stanno valutando nel tavolo che ci vedrà coinvolti credo entro la fine di questo mese, perché il Presidente della Commissione, nella sua attenzione al tema, mi ha dato delle date nelle quali convocarmi per affrontare una prima sintesi del lavoro di ricerca che l'Università della Valle d'Aosta sta svolgendo per arrivare a definire la nuova legge 3, quindi di conseguenza in quell'occasione credo che avremo la possibilità di affrontare alcuni aspetti che conoscete tutti quanti benissimo. Fondamentalmente però, per fare un'analisi un po' più tecnica, voi sapete che, per farla breve, esistono delle valutazioni di accesso, dei criteri di accesso all'Edilizia residenziale pubblica e poi esistono dei criteri di permanenza. Sui criteri di accesso - l'abbiamo già detto grazie ad alcune iniziative che ha fatto il collega Baccega -, quello che si sta rendendo evidente, a differenza di altre iniziative che stiamo trattando in quest'Aula, è che in realtà la Regione autonoma Valle d'Aosta non è una Regione di manica larga per l'accesso all'Edilizia residenziale pubblica. La 3 non è una legge che, di fatto, andava a trattare in una maniera socialmente adeguata ai tempi - ed è per quello che la stiamo cambiando - l'accesso all'Edilizia residenziale pubblica. Prima di tutto perché la 3 ragionava in termini di ISE e non di ISEE; in secondo luogo, perché, ragionando in termini di ISE e non di ISEE, teneva anche fuori dall'Edilizia residenziale pubblica una fascia di popolazione con magari alcuni tipi di difficoltà, per cui il lavoro che questo Consiglio sta sollecitando e che noi stiamo ponendo in essere di variazione della 3 potrebbe dare dei vantaggi positivi per la comunità valdostana. Il fatto di avere un ISEE a 8.500 euro - perché questo è il parametro di riferimento, ad esempio - potrebbe far sì che con un ISEE di 30 mila euro per un nucleo da sei persone, di fatto si parlerebbe di 9.375 euro e noi oggi con un ISEE a 8.500 lo teniamo fuori; per non parlare poi di tutta una serie di aspetti che hanno a che fare, ad esempio, con la disabilità e tutta un'altra serie di questioni che magari tratteremo a brevissimo. Venendo invece al criterio di permanenza, noi credo che in questo momento siamo l'unica, o una delle pochissime Regioni italiane, che applica a chi accede all'Edilizia residenziale pubblica un accesso a vita, quindi, fondamentalmente, quando il nucleo accede all'Edilizia residenziale pubblica resta all'interno della casa - lasciando stare poi la mobilità, perché sennò complichiamo troppo le cose -,  però ipotizziamo che un nucleo da quattro persone, con l'ISEE adeguato, ottenga la casa di Edilizia residenziale pubblica, o volgarmente detta casa popolare, ipotizziamo che entrano in quattro e restano in quattro per tutta quanta la loro vita, di fatto avrebbero la possibilità di restare all'interno di quella casa per tutta quanta la loro vita; quindi, di conseguenza, anche i canoni, per arrivare a calcolare i canoni di locazione, sarebbero dei canoni suscettibili ai metri quadri, alla vetustà dell'alloggio e ai parametri OMI che, in questo momento, in quella zona della città, sono in aumento, come abbiamo già avuto modo di rappresentare per una sua iniziativa. I parametri OMI ovviamente non li sceglie la Regione autonoma Valle d'Aosta, ma tengono conto di quello che è il mercato per zone della città; quindi, se i parametri OMI nella zona in cui sono presenti in maggioranza delle case popolari nella città di Aosta sono in crescita, è perché, di fatto, vuol dire che, in termini di acquisti e vendita, in quella zona della città c'è mercato. Questo è. Però l'oggetto del contendere è che se noi abbiamo - probabilmente l'unica Regione d'Italia - tutt'ora una legge che permette a un nucleo di entrare in ERP, quindi nella casa popolare, e di restarci per tutta la vita, addirittura poterla in una qualche maniera anche lasciare alle generazioni future, voi capite bene che noi, di fatto, stiamo accompagnando tutta la vita di questo nucleo familiare durante anche la sua emancipazione sociale ed economica. È possibile che un nucleo familiare che entra in Edilizia residenziale pubblica nel 1980, con un solo genitore che lavora e con due figli piccoli, poi, nel corso della vita del nucleo stesso, arrivi ad avere due genitori che lavorano o magari il genitore di riferimento che cresce da un punto di vista professionale, i figli che crescono, le esigenze che cambiano, addirittura possono diventare percettori di reddito, di fatto tutto questo in parte non viene raccolto dall'esperienza all'interno della casa popolare, quindi questo nucleo continua a rimanere dentro questa casa popolare. Bene, se noi in una qualche maniera rappresentassimo - ma questo lo dico solo per correttezza di ragionamento - l'impegnativa della sua iniziativa, noi potremmo addirittura arrivare a portare questo nucleo, per una serie di motivazioni che non sono ovviamente il motivo per il quale lo vuole, a pagare ancora di più di quello che oggi rappresenta, per il semplice motivo che in tutte le Regioni del Nord Italia parrebbero esserci dei criteri per i quali, una volta che si entra nell'ERP, prima o poi se ne esce anche. Addirittura, ci sono dei contratti di Edilizia residenziale pubblica con durate variabili che, di fatto, vengono rinnovate e mi immagino che vengano rinnovate andando a valutare i criteri di permanenza all'interno dell'Edilizia residenziale pubblica. Ci sono poi dopo degli altri criteri ancora, che nelle altre Regioni vengono applicati, compresa la Regione Piemonte, che addirittura ti dicono chiaro e tondo, ovviamente non dall'oggi al domani, ma attraverso dei percorsi di uscita dalle case popolari, che quando tu arrivi a emanciparti come nucleo familiare, tu dall'ERP devi uscire. Di conseguenza, nel momento in cui tu dici a un nucleo (restiamo alla Regione Piemonte), che si è emancipato ed è arrivato a diventare un nucleo ""socialmente più ricco"", dici anche che esce dalle case popolari. Quindi poi, nel novero del calcolo che lei ha rappresentato come esempio di quest'iniziativa, quel nucleo non c'è, mentre in Valle d'Aosta c'è. Siccome io so che lei è molto attento al tema e che lo conosce anche bene, non solo sono d'accordo con lei rispetto al fatto che tutto il tema della morosità incolpevole abbia fondamentalmente una ragione sociale, tant'è che noi nelle ultime settimane abbiamo fatto delle riunioni dove abbiamo coinvolto anche il collega Sapinet, ovviamente solo per la parte di sua spettanza che non è quella sociale ma quella strutturale, ma, di fatto, abbiamo anche scritto all'ARER, andando a richiamare la necessità di coinvolgere il servizio sociale a monte di qualsiasi scelta che abbia a che fare con la permanenza o meno negli alloggi. E questa cosa si dovrà sempre più rafforzare anche nella nuova 3; non a caso, è dal 2023 che stanziamo dei fondi in tal senso e che con la prossima legge di stabilità stiamo cercando di renderla - scusate il gioco di parole - stabile. Però, l'oggetto del contendere è proprio il fatto che se uno dovesse ragionare su tutta la rivisitazione multidisciplinare di questa benedetta 3... ...Cosa vuol dire multidisciplinare? Vuol dire che si devono probabilmente adattare i criteri di accesso in termini, passando dall'ISE all'ISEE, questo ISEE deve prevedere poi una serie di parametri, naturalmente secondari, che sono quelli poi delle delibere attuative, che probabilmente si devono tarare su una società diversa da quella che c'era nel 2013, cioè 11 anni fa, compresa quella valdostana. Quando si entra nell'Edilizia residenziale pubblica non si deve restare lì a vita, ma ci devono essere dei parametri per i quali bisogna essere accompagnati a uscire dall'Edilizia residenziale pubblica e quindi poi, di conseguenza, si apre tutto l'altro fronte che spesso trattiamo in quest'Aula, che è quello del: sono sufficienti le case popolari a oggi disponibili su questo territorio? Come si incastra la gestione del numero di case popolari e di tutti quanti gli strumenti sociali legati al disagio socio-abitativo rispetto al nostro territorio, rispetto al fatto che il nostro territorio sia un territorio complesso e rispetto, a esempio, al PTP del collega Sapinet che, in teoria, non prevede un uso del suolo zero o di diminuire certe cose? Per cui questa è la multidisciplinarità a cui dovremo andare incontro nel momento in cui ragioneremo di ERP, ma questo è anche il motivo per il quale se noi andiamo a prendere - e non dico che lei l'abbia fatto, capiamoci - solo una parte ad esempio delle scelte fatte da una Regione a noi vicina, rischiamo poi dopo di fare danni ancora più grandi di quelli che a oggi stiamo facendo, perché in una Regione che, come la nostra, non prevede il fatto che quando un nucleo si emancipa venga accompagnato verso il mercato privato, acquisto, locazione o altro, ma resti nell'Edilizia residenziale pubblica, se andiamo ad applicare il criterio previsto nella parte impegnativa di questa mozione, noi di fatto ci troveremo nella condizione di andare a far pagare ancora di più a chi oggi si è emancipato. Cosa che io trovo anche corretta, capiamoci bene, però capisce che poi dopo mi capita di essere chiamato a rispondere a delle iniziative dove mi dice: ""Costa troppo"", ma probabilmente costa troppo anche perché in alcuni casi, perché secondo me potremmo anche arrivare a fare delle simulazioni rispetto ad altre leggi, scopriremmo, qualora mai lo facessimo, che, a seconda della Regione che noi prendiamo in esame, ci sarebbero dei nuclei che già non farebbero più parte, a oggi, dell'Edilizia residenziale pubblica. Per questo motivo, ho cercato anche di parlare a braccio, perché lei apprezza; io di fatto cerco di non parlare a braccio normalmente, semplicemente perché, come vede, ho parlato 13 minuti, invece i tempi sono minori e quindi, di conseguenza, in questa maniera qua cerco anche di auto-dare all'Aula un po' meno della mia faccia e della mia voce."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,5,37,"Consigliere Manfrin, a lei la parola."
47903,XVI,06/11/2024,"EDILIZIA, Edilizia residenziale",it,Manfrin,Andrea Fabrizio,1983,M,LEGA VDA,6,7163,"Non si preoccupi, è comunque sempre un piacere ascoltarla, soprattutto quando parla a braccio. Quindi non si preoccupi né per la sua faccia, di cui noi non faremo body shaming e siamo contrari a qualsiasi opera in questo senso; lo fa lei e se ne prende la responsabilità con il Presidente del Consiglio. Ma in realtà ci fa piacere e mi fa piacere soprattutto perché lei esprime un pensiero politico che invece la lettura di freddi foglietti non esprime. Lei però, Assessore, ha detto una serie di cose che portavano in una direzione, adesso poi, chiudendo il discorso, ha detto cose che sono tendenzialmente opposte e differenti. Parto per ordine, così almeno ci capiamo. Concordo pienamente con lei, con il fatto che la nostra Regione non ha un sistema di uscita dall'Edilizia residenziale pubblica e sono felice che lei, nella conclusione del suo intervento, abbia detto che questo non è giusto, anche perché ovviamente avevo paura che lei dicesse: ""No, ma noi dobbiamo tenere tutti quanti e quindi non si può mettere una normativa o un dispositivo che contiene gli affitti come quello che proponiamo di fare"". Sono felice che lei lo abbia fatto, perché è evidente che noi abbiamo i dati in mano di quelli che sono gli ISE e gli ISEE delle persone che sono negli alloggi di Edilizia residenziale pubblica e se lei, come immagino, avrà dato loro un'occhiata, scoprirà che negli alloggi di Edilizia residenziale pubblica ci sono persone che hanno un ISEE a 140 mila euro. Ora, comprenderà che, personalmente, se io incontrassi la persona che con 140 mila euro di ISEE tiene un alloggio, una casa popolare che dovrebbe essere destinata a persone fragili, per sé, un certo sdegno glielo manifesterei, dicendo: ""Ma scusami, ma con il reddito che hai, ma non puoi andarti a cercare un alloggio da un'altra parte e lasciare la casa a un povero disgraziato?"". Visto che annuisce e concorda, allora l'idea dovrebbe essere quella che evidentemente va messo un limite, esattamente come hanno fatto le altre Regioni. Quindi se noi già soltanto introducessimo un limite di reddito, potremmo liberare una parte di quegli alloggi che oggi vengono occupati da persone che possono pagarsi, hanno la sostanza necessaria, per pagarsi un affitto e non sono a rischio di non avere un tetto sopra la testa. Però questo ragionamento, sul quale lei concorda, fa cadere tutto il ragionamento che lei ha fatto per il quale quest'iniziativa non può essere accolta, perché noi non è che diciamo, con questa mozione, che nella revisione della 3/2013 bisogna fare solo e soltanto quest'intervento; noi diciamo che, nell'ottica di revisione della legge 3/2013, inserire un ragionamento e un metodo di calcolo di questo tipo è necessario, perché se nella revisione ci dovesse essere la previsione di una clausola per la quale, superata una certa soglia di reddito, io lascio l'alloggio, è ovvio che una tabella e un meccanismo di questo tipo ci permetterebbero di garantire anche che l'affitto non superi certi livelli. Se lei incentra tutto il discorso per dire di no a quest'iniziativa, con il fatto che noi questa cosa non ce l'abbiamo, però, Assessore, lei usa una fallacia argomentativa che obiettivamente è molto debole. Io dico e torno a ripetere: se noi vogliamo dare un'equità nell'assegnazione, nella gestione, nel mantenimento, nel pagamento degli alloggi di Edilizia residenziale pubblica, nel novero della discussione della 3/2013, il ragionamento di mettere dei limiti di reddito oltre i quali le persone non devono pagare perché non ce la fanno, perché non possono, non perché non vogliono, è essenziale. Tutto questo si sposa perfettamente e tranquillamente con le due questioni che ha sollevato: 1) il fatto che, superata una certa soglia di reddito, la casa popolare io la devo lasciare; 2) il fatto che le case popolari siano diventate ereditarie, che è profondamente sbagliato. Possono essere trasmesse ai conviventi qualora questi effettivamente rispettino certi canoni di reddito basso, su questo siano perfettamente d'accordo, ma è così che funziona da altre parti, quindi è chiaro che il nostro sistema e la nostra necessità di revisione della legge devono andare in questa direzione. Però, Assessore, al netto di questo e a fronte di quello che ho appena detto, non accogliere quest'iniziativa è sbagliato, per il semplice motivo che o lei mi dice: ""No, guardi, nella mozione, se vuole fare delle proposte, deve inserire tutta una sua proposta di revisione della 3/2013"" e se vuole, gliela faccio, e la faccio anche gratis, senza dover incaricare dei professori universitari sfaccendati che non hanno altro da fare nella vita se non fare ogni tanto delle comparsate di beneficenza in favore dei fotografi e magari ogni tanto qualche candidatura di servizio. In favore di questi, se vuole, gratuitamente, io le faccio da consulente, a disposizione, completamente a disposizione, senza neanche fare le fotografie, vengo e le faccio volentieri da consulente. Se invece l'idea è quella che dobbiamo inventarci qualcosa per respingere l'iniziativa, perché l'iniziativa effettivamente ha un suo significato e un suo valore (e lei lo ha riconosciuto), ma non so esattamente come respingerla, allora Assessore mi spiace, lei sa che ci scontriamo più volte. Penso che ognuno, al netto di quelli che sono i toni o al netto di quelle che sono le idee, a volte coincidenti, a volte contrastanti, riconosce l'uno all'altro una capacità e un valore, sia politico sia di espressione, non possiamo dire però in quest'occasione sinceramente 1) che i toni utilizzati sono sbagliati, 2) che le proposte non sono accettabili, perché l'ha riconosciuto anche lei. Non ci sono vere motivazioni per le quali questa mozione non può essere accolta. La motivazione non può essere: ""Eh, no, ma noi abbiamo un sistema"", anche perché, e le dirò di più, se anche quest'iniziativa, e quello che lei ha detto lo testimonia, venisse accolta e venisse introdotto un metodo di calcolo, che io ho evidenziato, che funge da moltiplicatore qualora il reddito sia superiore, man mano che il reddito cresce, l'aumentare dell'affitto mensile per chi ha un reddito più alto sarebbe esso stesso un meccanismo che disincentiva il mantenimento dell'alloggio di Edilizia residenziale pubblica. Perché se io arrivo a prendere un ISEE di 140 mila euro l'anno e devo moltiplicare il canone dovuto, io ho fatto solo l'esempio della diciannovesima, cioè la permanenza, ma se noi vogliamo calcolarlo fino a un ISEE così alto, il minimo moltiplicatore non so cosa sarà, 1000%, 2000% del canone dovuto rispetto al canone base, e quando una persona che ha 140 mila euro di ISEE si troverà a pagare 3, 4, 5 mila euro al mese di affitto, si farà due calcoli e dirà: ""Forse è meglio che l'alloggio lo rilascio e me ne trovo uno a livello privato"". Assessore, secondo noi non è un punto politico, non è una questione di lasciare una testimonianza, non è una questione banale di comunicare la propria idea; secondo noi quest'iniziativa, obiettivamente, ha un suo valore e nessuna delle motivazioni che lei ha comunicato ha il valore o la possibilità di dire che questa non può essere recepita. Ovviamente manterremo l'iniziativa."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,7,35,"Consigliere Baccega, ne ha facoltà."
47903,XVI,06/11/2024,"EDILIZIA, Edilizia residenziale",it,Baccega,Mauro,1955,M,FI,8,2515,"Tenuto conto che i colleghi hanno deciso di mantenere la mozione, noi anticipiamo che il nostro voto sarà favorevole. Sono quattro anni di dibattito sull'Edilizia residenziale pubblica, quattro anni nei quali si è fatto poco o niente; più niente che poco. C'è questo iter della legge 3 che aspettiamo da anni. Auspichiamo che la legge arrivi quanto prima, perché sono tante le questioni che sono in ballo: i canoni di locazione, la morosità, le risoluzioni dei contratti, il tema dell'emergenza abitativa, il concetto di alloggio adeguato, le modalità di assegnazione, la scelta degli alloggi... sono tutti temi che vanno affrontati. Ma soprattutto, probabilmente, deve essere anche messo in discussione il bando regionale, perché c'è un'interpretazione anche di questo bando regionale, per cui laddove c'è un alloggio disponibile a Pont-Saint-Martin, o viceversa, a Valpelline, viene assegnato alla graduatoria e gli si dice: ""Tu sei di Pont-Saint-Martin? Ti assegniamo l'alloggio a Valpelline"". È successo, non è che mi sto inventando delle cose, e se non lo accetti, esci dalla graduatoria. Ma non si può fare così! Dobbiamo essere seri e l'ARER applica assolutamente questo metodo. Sappiamo con chiarezza che questa legge non è adeguata, la aspettiamo e l'impegnativa della mozione che è stata presentata dai colleghi della Lega va anche nella direzione di fare un ragionamento più serio anche rispetto ai canoni di locazione: a questo punto, introdurre il testo massimo sarà importante e assolutamente obbligatorio, anche perché alloggi non ce ne sono, alloggi decenti non ce ne sono. È vero che sono in itinere tutta una serie di lavori, ma prima di due o tre anni non li vediamo, nonostante le promesse che sono state fatte più volte in Commissione ""Saranno pronti, saranno pronti, saranno pronti"" ma in realtà ad ora di pronti ne abbiamo visti ben pochi. Vengono assegnati degli alloggi che sono improponibili e spesso vengono rifiutati, il più delle volte vengono rifiutati, e questo è un elemento che va preso in considerazione. Noi quindi voteremo con convinzione questa mozione, ritenendo che anche questo impegno debba essere preso in considerazione nella nuova formulazione della legge, e staremo attenti in questo senso; e soprattutto auspicando che questa legge venga in discussione quanto prima, proprio per manifestare quelle che sono le reali e concrete problematiche che l'Edilizia residenziale pubblica negli anni - perché ovviamente le cose sono cambiate nell'ultimo decennio - ha manifestato."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,9,36,"Consigliere Di Marco, ne ha facoltà."
47903,XVI,06/11/2024,"EDILIZIA, Edilizia residenziale",it,Di Marco,Aldo,1962,M,PA,10,621,"Per dichiarazione di voto: il nostro Movimento si asterrà su questa mozione, consapevoli di quello che ci ha detto l'Assessore: che questo provvedimento arriverà a breve. E sicuramente anche da parte nostra ci sarà un'attenzione, perché è un argomento che a tutti quanti ci sta a cuore, che questi affitti non vadano a dei livelli altissimi. Ci sarà un'attenzione anche da parte nostra nel controllare che questa sia una cosa calmierizzata e che vada bene e sia corretta per tutti quanti. Perciò l'Assessore ha detto che sicuramente porterà la modifica di questa legge e noi siamo disposti ad astenerci su questa mozione."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,11,144,"Chiudiamo la discussione generale. La discussione generale è chiusa. Il Governo intende intervenire di nuovo? Per il Governo, l'assessore Marzi."
47903,XVI,06/11/2024,"EDILIZIA, Edilizia residenziale",it,Marzi,Carlo,1975,M,SA,12,5337,"Mi rendo conto che quando si parla 12 minuti... e non lo sto naturalmente dicendo a lei, collega Manfrin, che naturalmente deve trovare delle motivazioni per le quali mantenere la mozione; perché la mozione è un impegno politico, e quindi, in conseguenza, è anche bene che ci siano delle astensioni e dei voti a favore. Va tutto quanto bene, però quello che ho rappresentato poc'anzi è quanto stiamo già facendo, nel senso che le indicazioni che sono state date, e che tra l'altro, indipendentemente da quelle che avremmo dato, si stanno raccogliendo nella fase di studio per la rivisitazione della legge 3, sono quelle che ho rappresentato in premessa, cioè ho chiaramente esplicitato il fatto che a oggi la nostra legge 3 sta evidenziando: 1) requisiti di entrata non adeguati a quelli che sono i parametri di riferimento per una società come quella valdostana oggi, cioè con un ISE, non con un ISEE, a 8.500 euro noi di fatto stiamo andando a individuare una fascia della nostra società che non è la sola che dovremmo coinvolgere per avere una casa popolare. Ci sono altre fasce, che sono delle fasce in difficoltà, ma magari non in assoluta povertà, che dovrebbero, con l'utilizzo dell'ISEE non dell'ISE, essere coinvolte nella futura legge 3. 2) La prossima rivisitazione della legge 3 avrà dei requisiti che prevedranno il fatto che un nucleo che si emancipa, quindi un nucleo che migliora la propria situazione, non ha più diritto a restare in una casa popolare. Nel momento in cui ciò sarà possibile, a quel punto si potrà anche prevedere quello che viene reso evidente dalla sua iniziativa. Quindi la mozione non si può votare, ma, in linea politica, siamo assolutamente d'accordo con quello che lei sta rappresentando e che sarà individuato a livello di legge 3, perché, a oggi, quelli che sono i requisiti che prevedono che un nucleo familiare che sta bene sia già fuori dall'ERP, di fatto non è preso in considerazione. 3) Il fatto che a tutti gli effetti tutto quanto questo dovrà essere gestito a monte dalle politiche sociali e quindi, di conseguenza, il fatto che tutto ciò che ha a che vedere con l'Edilizia residenziale pubblica deve essere posto sotto il cappello del disagio socio-abitativo; quindi, di conseguenza, anche tutto ciò che viene deciso rispetto a un nucleo deve essere inserito all'interno di tutta una serie di iniziative che, di fatto, hanno a che fare con l'attenzione che il Dipartimento politiche sociali sta già mettendo a disposizione del nucleo di riferimento. 4) Nel momento in cui si dovrà fare questo tipo di scelte, come richiamato anche dal collega Baccega, probabilmente a quel punto si dovrà anche prendere atto del fatto che c'è la necessità di avere tutta un'altra serie di strumenti da affiancare all'Edilizia residenziale pubblica rispetto al tema del disagio socio-abitativo. Sicuramente a oggi il sostegno alla locazione è uno degli strumenti a disposizione del vasto mondo del disagio socio-abitativo che in questa regione sta funzionando, a tendere probabilmente dovremmo fare anche tutta una serie di valutazioni rispetto all'emancipazione anche sociale di un nucleo che a oggi si trova in una casa popolare da tantissimo tempo, però tutto quanto questo, compresi i numeri che vi ho dato, è una fotografia di quello che la 3 non stava prendendo in considerazione. Se tutto questo ve lo sto dicendo, è perché, di fatto, tutto quanto questo è assolutamente in corso d'opera. Poi io capisco quanto dice il collega Baccega; ovviamente non posso essere d'accordo con lui rispetto al fatto che, nel corso di questi tre anni e mezzo-quattro o cinque, non siano state fatte delle scelte politiche sull'Edilizia residenziale pubblica, ma questo fa parte dei ruoli diversi che in questo momento abbiamo in Consiglio. Quello che però io dico è che, indipendentemente dalle valutazioni che il collega Manfrin tutte le volte simpaticamente rappresenta rispetto a una sua visione di chi sta anche collaborando a questa cosa, nel caso specifico, lasciando stare le persone, e arrivando invece agli studi di ricerca, quello che possiamo assolutamente rappresentare è che questi studi sono della fine del 2023-inizio del 2024, quindi se noi riuscissimo ad arrivare con il mese di novembre ad avere già una sintesi, che ha preso in considerazione tutta una serie di numeri con una serie di possibili soluzioni, visto che poi dopo lo studio di ricerca che è stato commissionato all'Università della Valle d'Aosta prevede anche una sintesi di una proposta di una nuova 3, probabilmente, senza dare ragione a chi dice che non abbiamo fatto nulla, perché non è vero, a tutti gli effetti avremmo assolutamente già dato degli indirizzi molto forti perché la 3 si adegui alla società valdostana del 2024, 2025,2026, 2027, 2028, eccetera. Tutto quello che vi sto rappresentando, ovviamente, è una prospettiva spazio temporale amministrativa per ruoli diversi, che vede le soluzioni nella stessa maniera, cioè siamo tutti quanti d'accordo che la 3, per come funziona oggi, non può funzionare nel futuro e quindi probabilmente quella che diventerà la nuova 3 avrà anche la possibilità di uscita o l'invito all'uscita dall'Edilizia residenziale pubblica dei nuclei che si sono emancipati e quindi poi, di conseguenza, ha anche la possibilità di applicare questo che è quello che questa mozione a oggi prevede."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,13,35,"Consigliere Manfrin, ne ha facoltà."
47903,XVI,06/11/2024,"EDILIZIA, Edilizia residenziale",it,Manfrin,Andrea Fabrizio,1983,M,LEGA VDA,14,5316,"Assessore, vede, questa è una delle poche volte, devo confessarglielo, che la vedo particolarmente in difficoltà nel difendere una scelta che lei fa, una scelta d'Aula, ovviamente. La vedo in difficoltà perché solitamente lei ha una motivazione, condivisibile o meno, e, sulla base di questa motivazione, cerca, in maniera differente, con varie modulazioni sul tema, di convincere l'interlocutore, o per lo meno chi ascolta. Lei invece è già la terza motivazione diversa che adduce per la mancata accettazione di questa mozione. Allora, lei ha detto nell'ordine: che questa mozione non si può accettare perché non c'è una norma che preveda l'uscita dalle case popolari; poi ha detto che l'accettazione dell'inserimento di quello che noi chiediamo all'interno della revisione della 3/2013 porterebbe a un aumento dei canoni che porterebbero all'allontanamento delle persone, cioè esattamente l'obiettivo che poi ci si pone di inserire nella 3/2013, le persone che ovviamente migliorano la propria condizione economica. Poi adesso ci ha detto, Assessore, che quello che noi chiediamo lo state già facendo, che è più o meno quello che forse ha detto il collega Di Marco. Allora, vede, Assessore... Interruzione fuori microfono No, io non ho idea di cosa condividiate voi in maggioranza, ma perfetto... Non ho idea di quello che condividiate: io ho ascoltato la dichiarazione di voto del collega Di Marco e quindi, sulla base di quello, intervengo, se mi è concesso. Qual è la questione? La questione è molto semplice: che questo è un sistema che funziona, cioè metto un limite di reddito oltre il quale io non posso pagare, quindi ho un reddito X, posso pagare al massimo Y, non di più, perché altrimenti i soldi non ce li ho. Che il sistema possa essere inserito nell'ottica della revisione: noi non scriviamo nell'impegnativa che deve essere inserito adesso, noi chiediamo che venga inserito nell'ottica della revisione. Se lei dice che ci deve essere uno strumento per prima far uscire le persone che hanno migliorato la propria condizione, è evidente che le due cose devono essere fatte insieme. Allora, nel momento in cui voi state inserendo una modalità per la quale le persone che hanno migliorato la propria condizione economica devono uscire, è compatibile con l'approvazione di questa mozione che chiede esattamente in quella modalità di concordia, quella modalità di elaborazione rispetto alla nuova legge, di inserire anche una nuova modalità di calcolo. Allora che lo state già facendo, Assessore, non è una motivazione, ma lei non lo ha detto nel suo intervento, lei ha detto una cosa diversa. A prescindere da questo, adesso lei ha evocato un'altra questione, cioè la questione dello studio. A me spiace, io non voglio parlare delle persone, al netto delle cose che ci fanno sorridere, fanno sorridere tutti qui dentro, perché il mondo è piccolo e la Valle d'Aosta ancor di più, ma la cosa che mi sovviene, mi chiedo: ""Ma qual è la competenza delle persone che stanno elaborando questi studi?"" perché è questo il problema, capisce? Perché delle persone che stanno elaborando questi studi, a me piacerebbe davvero sapere che competenza hanno per dirci cosa va fatto. Che competenza hanno? Perché se la competenza è essere dei professori universitari che insegnano una materia che non c'entra nulla con l'Edilizia residenziale pubblica, mi spiace, ma purtroppo non c'è una competenza, non c'è, e far parte di associazioni o fondazioni non è un requisito che ti rende invece compatibile con l'incarico, capisce? Se una persona quindi che non ha le competenze mi dice cosa devo fare di una legge regionale, io obiettivamente e sinceramente non posso accettare quella valutazione, a prescindere da chi sia; ma se prendiamo il curriculum , e il curriculum lo abbiamo visto, sappiamo che le competenze non ci sono; e questa è una preoccupazione, perché poi gli effetti di quella legge così elaborata si scaricheranno, esattamente come è successo con la 3/2013, sugli incolpevoli coinquilini, perché magari domani ad amministrare ci sarà sempre qualcuno che ritiene di essere un amministratore di condominio e deve semplicemente molestare le persone per chieder loro l'affitto, invece di comprendere le difficoltà sociali. Quindi ben venga quello che ha appena detto, cioè il fatto che l'Edilizia residenziale pubblica va gestita di concerto con le politiche sociali. È corretto, è l'approccio corretto, sono perfettamente d'accordo, è una delle poche cose sensate che abbiamo sentito in questa discussione. Ben venga. Però, il fatto che tutto questo venga addotto come motivazione per non accettare la mozione, sinceramente, Assessore, non c'entra nulla, non è ostativo, anzi, le due cose possono andare di pari passo: l'uscita dall'ERP così come la fissazione di un limite di reddito. Voleva dare una motivazione? Assessore, non c'è riuscito. Se vuole, non votate la mozione, mi pare che le cose siano chiare, ma questa rimarrà evidentemente una macchia rispetto a un dibattito che, secondo me, invece dovrebbe essere un dibattito partecipato e forse condiviso, perché una legge di questo tipo disciplinerà, come lei ha giustamente detto, l'Edilizia residenziale pubblica del futuro e parliamo del destino di migliaia di persone fragili che, se messe di fronte alla scelta sbagliata, pagheranno caro il prezzo."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,15,47,"Consigliere Baccega, per dichiarazione di voto."
47903,XVI,06/11/2024,"EDILIZIA, Edilizia residenziale",it,Baccega,Mauro,1955,M,FI,16,2178,"Io avevo già annunciato che il nostro voto era favorevole, ma l'intervento dell'Assessore in qualche modo mi consente di dire altre cose. In realtà, il mio intervento di prima era stato breve proprio perché noi siamo in attesa di vedere quel santo documento che si chiamerà legge 3, che è anni che abbiamo richiesto, sono ben 4 anni, e se la mia affermazione di prima è stata quella che si è fatto poco o niente, ci sono poi i dati, c'è il collega Chatrian che è bravo e dice: ""La pubblica Amministrazione parla per atti e la pubblica Amministrazione parla per risultati"". I risultati sono sotto gli occhi di tutti: c'è una graduatoria di oltre 600 persone che aspettano la casa popolare, sono stati fatti una serie di sfratti negli anni piuttosto significativi, c'è gente che dorme in macchina, i canoni non sono adeguati, sono dei canoni che sono da rivedere, ovviamente, le spese di condominio, per quei nuclei familiari che sono fortemente in difficoltà economica, sono esorbitanti perché sono stati obbligati ad allacciarsi a Telcha, questo è il dato. La morosità incolpevole è una morosità che è stata finanziata ma, in realtà, spende poco perché sono tutti nuclei familiari che non hanno avuto l'abbassamento di reddito in quanto quei nuclei morosi in qualche modo sono o pensionati o gente che è disoccupata, questo è il dato effettivo. Questi sono i dati che mi consentono di affermare che in questi anni si è fatto poco, o poco o niente. Negli anni che lei conosce, ci siamo stati insieme, probabilmente qualche passaggio se lo ricorderà, ogni anno assegnavamo 120-130 alloggi alla graduatoria, c'era la mobilità, e non c'erano le risorse che ci sono adesso. Avessimo avuto le risorse che ci sono adesso, saremmo andati a nozze, perché saremmo andati a fare un lavoro molto più proficuo, probabilmente il quinto lotto sarebbe stato fatto prima, eccetera. Queste quindi sono le affermazioni, noi davvero auspichiamo quanto prima di vedere quel documento per confrontarci, per fare delle riflessioni, delle valutazioni sul nuovo disegno di legge che auspichiamo possa dare alla collettività valdostana delle risposte concrete e aggiornare questi dati che io le ho posto."
47903,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,17,430,"Ci sono altre dichiarazioni di voto? Non vedo altre richieste, pertanto mettiamo in votazione la mozione. La votazione è aperta. La votazione è chiusa. Presenti: 35 Votanti: 16 Favorevoli: 16 Astenuti: 19 (Barmasse, Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Malacrinò, Marguerettaz, Marzi, Padovani, Rosaire, Sapinet, Testolin) La mozione non è approvata."
47904,XVI,06/11/2024,SANITÀ VETERINARIA E ZOOTECNIA,it,Bertin,Alberto,1966,M,Presidente,1,103,"Punto seguente all'ordine del giorno: punto n. 22. Si è prenotato il consigliere Planaz, ne ha facoltà."
47904,XVI,06/11/2024,SANITÀ VETERINARIA E ZOOTECNIA,it,Planaz,Dino,1972,M,RV,2,1896,"Tengo a precisare che questa mozione era stata presentata dal nostro gruppo molto tempo fa, proprio agli inizi dei contagi dell'epidemia Blue Tongue per quanto riguarda tutto l'aspetto zootecnico e già allora tengo anche a precisare e a ringraziare l'Assessore competente, anzi, gli Assessori competenti, per la collaborazione che c'è stata per riuscire ad arrivare al risultato ottenuto: quello di dare sollievo a tutte le attività di spostamento degli animali tra le regioni, soprattutto quelle del nord Italia. Infatti, tanto per far capire il nostro obiettivo, che è andato a buon fine a seguito di tutte le collaborazioni che ci sono state, la nostra impegnativa prevedeva un protocollo condiviso con altre Regioni interessate, con Dipartimenti competenti del Ministero della salute, l'agricoltura, sovranità alimentare e foreste, volto a consentire la movimentazione interregionale. Noi qua eravamo stati più specifici su una categoria specifica di animali, che sono i vitelli, che è quella che, nel momento attuale delle nascite che ci sono dei vitellini negli allevamenti valdostani, ha necessità di poter trasferire questi animali negli allevamenti che sono più abilitati e sono più attrezzati per lo svezzamento e per il loro allevamento. Leggo una notizia di un giornale nazionale e riporto il titolo che fa capire: ""Blue Tongue: autorizzata la movimentazione libera, nord Italia dalle movimentazioni"", questo fa capire la collaborazione che c'è stata. Tengo anche a precisare che la Valle d'Aosta, in questo caso, ha fatto da capofila per far sì che tutto questo avvenisse e dal primo novembre questo è andato a buon fine. Per questo motivo non mi dilungo di più su questa problematica, lascio spazio ad altre problematiche, ritiriamo e ringraziamo tutti gli uffici competenti e tutti coloro che hanno collaborato per quest'iniziativa e i risultati che ha dato e ritiriamo la mozione."
47904,XVI,06/11/2024,SANITÀ VETERINARIA E ZOOTECNIA,it,Bertin,Alberto,1966,M,Presidente,3,29,La mozione dunque è ritirata.
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Bertin,Alberto,1966,M,Presidente,1,78,"Passiamo al punto n. 24. Si è prenotata la consigliera Minelli, ne ha facoltà."
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Minelli,Chiara,1966,F,PCP,2,1532,"A pochi giorni dalla sua inaugurazione ufficiale, nella nuova sede dell'Università della Valle d'Aosta, la cui realizzazione ha richiesto più di vent'anni e ingenti risorse economiche, piove dentro. Già nel marzo 2024 si erano verificati degli episodi di infiltrazioni di acqua nell'edificio, ne avevamo chiesto conto in Consiglio. Abbiamo letto al proposito il comunicato di SIV, la società in house della Regione, responsabile della realizzazione dell'Università e dell'Ospedale che, in sostanza, che cosa ha detto? Ha detto: ""L'edificio respira, è sensibile alle variazioni di temperatura e di tipo meteorologico. L'impresa interverrà ogni qualvolta si ripeterà il fenomeno"". Quindi significa che il fenomeno si ripeterà e ci hanno detto ""si confida che qualche disagio possa essere compreso e tollerato oggi e in futuro, considerato che si tratta di un'opera tanto prestigiosa quanto unica"". Come ricorderete, il nostro gruppo aveva presentato varie iniziative ispettive riguardo alla discutibile designazione a Presidente di SIV della stessa persona che ricopriva da otto anni il ruolo di direttore dei lavori all'Università, chiedendo anche che cosa sarebbe successo qualora si fossero verificati dei problemi legati all'esecuzione dei lavori stessi. Chiediamo quindi di sapere quali responsabilità sono state individuate in capo al direttore dei lavori, da maggio 2023 improvvidamente nominato anche Presidente di SIV fino alle sue dimissioni, determinando un'inaccettabile sovrapposizione di ruoli, come avevamo evidenziato."
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Bertin,Alberto,1966,M,Presidente,3,60,"Risponde il Presidente della Regione, a cui passo la parola."
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Testolin,Renzo,1968,M,UV,4,681,"L'interrogazione riprende una questione già esaminata in passato, come ricordato nelle premesse della stessa, rispetto alla quale non vi sono ulteriori considerazioni da fare, se non ricordare che l'appaltatore, in forza del contratto di garanzia decennale postuma sulle opere eseguite, è obbligato a intervenire per la soluzione di eventuali problematiche emergenti, anche in occasione dell'episodio richiamato. Da quest'ultima interrogazione, l'impresa costruttrice è prontamente intervenuta e sta effettuando specifici approfondimenti sulla problematica in modo che, avendo acquisito una casistica dei problemi intercorsi, sia pianificata una soluzione complessiva e definitiva."
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Bertin,Alberto,1966,M,Presidente,5,36,"Per la replica, consigliera Minelli."
47905,XVI,06/11/2024,"EDILIZIA, Edilizia pubblica, ISTRUZIONE PUBBLICA, Università",it,Minelli,Chiara,1966,F,PCP,6,918,"Vede Presidente, nel momento in cui noi abbiamo letto quel comunicato stampa, un comunicato stampa che credo abbia lasciato basita mezza Valle d'Aosta, se non tutta, ci siamo veramente chiesti ""e quindi?""; visto che il Presidente di SIV in questo momento è quella stessa persona che ho detto prima aver ricoperto per tanto tempo il ruolo di direttore lavori, qualche dubbio viene, anche perché nel momento in cui ci viene detto che qualche disagio deve essere per forza sopportato, visto che siamo in una struttura prestigiosa e unica, poi ci è anche stato detto: ""L'impresa interverrà ogni qualvolta si ripeterà il fenomeno"", significa che ci dovremo abituare, a questa cosa. Ora, io spero che gli approfondimenti che l'impresa starà facendo siano accurati e confido che se ci saranno delle responsabilità in capo anche a chi doveva controllare i lavori - e spero lo abbia fatto - vengano in qualche modo evidenziate."
47906,XVI,06/11/2024,"AMBIENTE, Inquinamento",it,Bertin,Alberto,1966,M,Presidente,1,60,"Punto n. 25. Consigliere Aggravi, ha facoltà di intervenire."
47906,XVI,06/11/2024,"AMBIENTE, Inquinamento",it,Aggravi,Stefano,1985,M,RV,2,1118,"C'è chi in corso di Consiglio chiederà conto o ha già chiesto anche verifiche di fatti ed eventi politici che sono avvenuti al di fuori di questa Amministrazione; c'è chi invece, con quest'interrogazione a risposta immediata, vorrebbe comprendere invece se c'è stata una verifica interna alla maggioranza per un fatto molto semplice: l'11 ottobre scorso - si è ricordato - c'è stata una manifestazione del movimento ""Fridays for future"" all'interno della quale, e lo hanno riportato le agenzie di stampa, vi era la presenza di primari rappresentanti di una parte della maggioranza, in particolare - così faccio nomi e cognomi, se vuole intervenire è ben libero - il collega Padovani e il leader del Partito Democratico, il Presidente del Consiglio comunale di Aosta, Luca Tonino. Chiediamo al Presidente della Regione per sapere se tali esponenti hanno mai espresso contrarietà rispetto alla politica del Governo regionale a sostegno del raddoppio del tunnel du Mont-Blanc, della realizzazione del collegamento di Cime Bianche e/o della conversione della linea ferroviaria Aosta/Pré-Saint-Didier ad altre destinazioni."
47906,XVI,06/11/2024,"AMBIENTE, Inquinamento",it,Bertin,Alberto,1966,M,Presidente,3,43,"Il Presidente della Regione, ne ha facoltà."
47906,XVI,06/11/2024,"AMBIENTE, Inquinamento",it,Testolin,Renzo,1968,M,UV,4,1017,"Parafrasando Giorgio Gaber, si potrebbe anche dire che democrazia è partecipazione, oppure, molto più semplicemente, essere presenti a manifestazioni come quella di venerdì 11 ottobre è un modo per ascoltare una parte importante della società: le generazioni più giovani e le loro preoccupazioni per il futuro del nostro pianeta. Preoccupazioni che non sono estranee neanche a questo Consiglio, come dimostrano le iniziative approvate in materia di decarbonizzazione, di mobilità sostenibile, di produzione di energia da fonti rinnovabili e altre. In merito alla domanda, sottolineo invece come la risposta arrivi dagli atti approvati fino a questo momento in Consiglio regionale nel merito delle tematiche, in primis il DEFR, riportante iniziative relative agli investimenti richiamati che, meglio di tante altre parole, esprimono le scelte che si vogliono portare avanti. È chiaro che la finalità di questa interrogazione non era tanto la mia risposta, ma un pungolo più generale rispetto alla partecipazione in sé."
47906,XVI,06/11/2024,"AMBIENTE, Inquinamento",it,Bertin,Alberto,1966,M,Presidente,5,35,"Consigliere Aggravi, ne ha facoltà."
47906,XVI,06/11/2024,"AMBIENTE, Inquinamento",it,Aggravi,Stefano,1985,M,RV,6,457,"Caro Presidente, cito anch'io Gaber, ""Qualcuno era comunista"" e direi che la sua risposta, ovviamente in poco tempo, come la mia replica, è molto limitata, soprattutto in tema di contenuti. Devo dire che forse, in questo caso, più che un problema suo, è un problema di chi era presente e che poi ha fatto quello che lei giustamente ha confermato: qui in Aula fa tutto il contrario di quello che dice alle manifestazioni. Ne risponderà al proprio elettorato."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,1,51,"Punto n. 25.01. Consigliere Manfrin, ne ha facoltà."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Manfrin,Andrea Fabrizio,1983,M,LEGA VDA,2,1922,"Visto che abbiamo parlato di violenze e di violenze nei confronti di qualcun altro, in questo caso parliamo di violenza politica, riferendoci riferiamo a quanto è accaduto nella serata del 2 novembre 2024 presso la Cittadella dei Giovani, dove si svolgeva un evento relativo al festival ""Frontdoc"", e dove la partecipazione e l'ingresso di due persone politicamente differenti rispetto a quello che - pare, è stato comunicato - era il clima che accompagnava un po', che connotava (così è stato detto in quel momento)... queste persone sono state - e di questo ne abbiamo ampia testimonianza - cortesemente accompagnate all'uscita dicendo: ""Vi devo dire una cosa"" e, una volta fuori dalla struttura (non la struttura della Cittadella, ma la struttura di dove si stava svolgendo questo festival), sono state apostrofate dicendo una serie di cose che abbiamo letto sui giornali. Io cito i titoli di giornale: ""Fascisti di merda, qui non ci dovete stare, ve ne dovete andare via"". Addirittura: ""Se non ve ne andate, chiamo la Polizia"". Insomma, è una cosa abbastanza curiosa; peraltro, la Polizia, che poi è intervenuta, ha detto: ""Noi non siamo i buttafuori, di certo non è che prendiamo la gente che liberamente può starci e la portiamo via"". A fronte di questo, è chiaro che... Peraltro, ho visto che è stato coinvolto anche un noto professionista dell'informazione locale che non so chi sia, chissà che l'Ordine dei giornalisti magari non si attivi. Con questa interrogazione, visto che non comprendiamo come mai in un evento sostenuto dalla pubblica Amministrazione in una struttura finanziata anche dalla Regione autonoma Valle d'Aosta si possano operare discriminazioni sulla base del pensiero politico, arrivando addirittura ad aggredirle, chiediamo a lei, Presidente, se siano stati fatti i dovuti approfondimenti per identificare i responsabili e impedire qualsiasi discriminazione o aggressione per motivi politici."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,3,43,"Il Presidente della Regione, ne ha facoltà."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Testolin,Renzo,1968,M,UV,4,1014,"In primo luogo, esprimo evidentemente il dispiacere e il rammarico di tutto il Governo regionale per quanto è accaduto. Un fatto la cui gravità consiste purtroppo nell'intolleranza verso gli altri per qualsiasi motivo; segno distintivo e preoccupante di un momento storico in cui le polarizzazioni della società sfociano nel confronto fisico e non in un dialogo che può essere qualche volta risolutivo. Detto questo, quanto alla domanda che mi ha posto, capisco l'intento anche in questo caso, ma la risposta è già sostanzialmente contenuta all'interno dell'interrogazione: sono intervenute le Forze dell'ordine e hanno provveduto a identificare le persone e il percorso che si è sviluppato all'interno della serata, e procederanno, per quanto di competenza, alle verifiche dovute. Non ci sono particolari atti che rientrino in una diretta competenza e una verifica da parte dell'Amministrazione regionale, per cui stiamo in attesa di quelli che saranno gli sviluppi delle indagini, così come sono state impostate."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,5,36,"Per la replica, consigliere Manfrin."
47907,XVI,06/11/2024,"ORDINE PUBBLICO - FORZE ARMATE, Pubblica sicurezza",it,Manfrin,Andrea Fabrizio,1983,M,LEGA VDA,6,1189,"Grazie davvero, in maniera sincera, Presidente, per la sua risposta, perché apprezziamo molto la sua presa di posizione. Forse avrei gradito di più se avesse detto che lo faceva a nome della maggioranza, ma magari qualcuno della maggioranza non era d'accordo, però non lo so, lei ha detto a nome del Governo, quindi io mi attengo a quello che ha detto. La ringrazio perché evidentemente azioni di questo tipo sicuramente sono riprovevoli. Abbiamo voluto chiedere questo e abbiamo voluto chiedere notizie proprio perché tutto questo si è svolto all'interno di un festival che è finanziato dalla Regione. La cosa curiosa è che uno degli organizzatori della struttura - lo abbiamo identificato grazie a una serie di approfondimenti che abbiamo fatto -, che era proprio a quella serata, si è data molto da fare per spiegare con lo stesso post su diversi social come sono andate, secondo lei, i fatti. Io mi auguro davvero che si possa arrivare a definire quello che è successo, ma credo che l'intervento delle Forze dell'ordine si commenti da sé. Anche noi, ovviamente, formuliamo la nostra solidarietà alle persone colpite e ci auguriamo che cose di questo tipo non debbano mai più succedere."
47908,XVI,06/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,1,51,"Punto n. 25.02. Consigliere Aggravi, ne ha facoltà."
47908,XVI,06/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,2,883,"Nel Consiglio Valle del 18 e 19 settembre, avevamo chiesto al Presidente se vi erano state delle interlocuzioni tra la Presidenza, o comunque strutture dell'Amministrazione, e i gestori del tratto autostradale interessato oggi dalle problematiche legate alla strozzatura all'ingresso del raccordo tra l'A4 e l'A5, e avevamo cercato di capire se quanto proposto dalla società concessionaria fosse in qualche modo stato anche oggetto di una riflessione ulteriore. Nell'ultimo fine settimana ci sono state delle segnalazioni relativamente a un ulteriore intoppo sulla strozzatura, un incidente che ha generato tutta una serie di problematiche. A fronte di questo, chiediamo al Presidente della Regione per sapere se vi siano aggiornamenti in merito all'individuazione di una soluzione che possa permettere di ripristinare la completa percorribilità della tratta Albiano d'Ivrea-Santhià."
47908,XVI,06/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,3,37,Risponde il Presidente della Regione.
47908,XVI,06/11/2024,"TRASPORTI E VIABILITÀ, Autostrade e trafori alpini",it,Testolin,Renzo,1968,M,UV,4,2342,"Come richiamato anche dal collega, nell'occasione dell'interrogazione del 18 di settembre scorso, avevo dato notizia che ATIVA aveva individuato una soluzione tecnica in grado di spostare temporaneamente il traffico autostradale su un bypass e rimuovere limitazioni, divieti di transito e sistemi di filtraggio, ripristinando il collegamento autostradale diretto per la Valle d'Aosta in tempi più contenuti. Avevo anche comunicato che ATIVA aveva richiesto al Ministero dei trasporti e al Ministero dell'ambiente le autorizzazioni del caso, ritenendo che non fosse necessario avviare una specifica procedura di valutazione di impatto ambientale. Rispetto a ciò - ne avrei dato informazione in risposta all'interrogazione già iscritta al punto n. 36, ma lo anticipiamo -, il 30 ottobre scorso ATIVA ha comunicato alla Regione Piemonte e a noi che la Direzione generale valutazioni ambientali del Ministero dell'ambiente e della sicurezza energetica ha invece ritenuto che la società debba presentare un'istanza di verifica di assoggettabilità a valutazione di impatto ambientale, ai sensi del decreto legislativo 152/2006, il Testo Unico in materia di ambiente; decisione, peraltro, che è stata assunta dal Ministero competente e comunicata alla società, oltre i termini previsti dalla norma, così come un comunicato da Attiva stessa. ATIVA, nei rapporti che si sono intrattenuti anche con l'ausilio del collega Bertschy e direttamente con i vertici dell'azienda, nell'evidenziare come questa determinazione potrebbe evidentemente comportare un ulteriore allungamento delle tempistiche previste, necessarie per la realizzazione della derivazione provvisoria, vanificando di conseguenza l'obiettivo (ovvero la realizzazione della stessa entro la riapertura del Tunnel del Monte Bianco), che sarebbe stato propedeutico a garantirci una regolarità di transito, ci ha anche informalmente comunicato in mattinata che rispetto a questa situazione scenderà con il suo amministratore delegato a Roma nella giornata di domani per ribadire la sua posizione presso gli uffici deputati e per sostenere la proposta di bypass che, peraltro, aveva già ottenuto un parere favorevole dal Ministero dei trasporti. Quindi stiamo in attesa dell'evoluzione, per poi eventualmente rafforzare anche politicamente le indicazioni che discenderanno da questo movimento."
47908,XVI,06/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,5,36,"Per la replica, consigliere Aggravi,"
47908,XVI,06/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,6,894,"A costo di sembrare noiosi, noi su questo punto continueremo in qualche modo a tenere alta la guardia, perché è un problema davvero assurdo e allucinante. Non lo dico soltanto io e non lo dice il mio gruppo. La ringraziamo per la risposta, vediamo quello che sarà. Una cosa che mi viene da dire è questa: senza fare nessun tipo di accusa a terzi, però chiedo a chi ha la possibilità di intervenire nei confronti di certi Ministri e di certi ministeri, che al di là di tanti annunci su disegni di legge, iniziative e ringraziamenti vari... Non faccio nomi, però un problema come questo, se non viene risolto, anzi, viene ulteriormente complicato, io mi chiedo tutti questi annunci a che cosa valgano. È un problema davvero allucinante e assurdo, e, al di là dei nostri due parlamentari, io chiedo a chi ha questa possibilità, di muoversi e di attivarsi perché la stagione invernale è alle porte."
47909,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,1,67,"Punto numero 26. Consigliere Manfrin, ha la facoltà di intervenire."
47909,XVI,06/11/2024,ASSISTENZA SANITARIA E OSPEDALIERA,it,Manfrin,Andrea Fabrizio,1983,M,LEGA VDA,2,1639,"Con questa interrogazione a risposta immediata evidenziamo una questione che io ho trovato particolarmente agghiacciante, e se fossi un genitore io mi sarei infuriato come una bestia. Parliamo dei bambini di 10,12,13,14 anni, che sono in cura nella struttura di neuropsichiatria infantile; ragazzi con patologie molto gravi, anche sindromi, per esempio la sindrome di Asperger, le cui famiglie si sono viste, a un certo punto, all'oscuro di tutto e hanno appreso quasi per caso che nel novero delle attività che erano state loro proposte, cioè proposte ai ragazzi senza coinvolgere i genitori, c'era come attività la partecipazione al Gay Pride. La partecipazione al Gay Pride come attività proposta dalla struttura di neuropsichiatria infantile; accompagnati lì. Per fortuna, dei genitori se ne sono accorti e hanno chiesto conto agli educatori di quello che veniva fatto. Gli educatori, consci di essere stati colti con le mani nella marmellata, sono corsi ai ripari dicendo: ""ah no, ma ci siamo sbagliati, forse avremmo dovuto avvertire, non lo sapevamo, le cavallette..."". Peraltro, alcuni genitori si sono resi conto anche del perché alcuni ragazzi hanno riferito... Per esempio ragazzi - con problematiche gravi - sono arrivati a casa, da un mese a quella parte, dicendo ""io mi sento attratta dal mio stesso sesso e non da quello opposto"", ""io mi sono fidanzata con la mia compagna di classe"". Hanno chiesto conto agli educatori che per tutta risposta - notizia di poco fa - hanno deciso di lasciare il progetto, abbandonando le famiglie a sé stesse. Questa è una cosa molto grave. Io spero che ci siano spiegazioni per tutto questo."
47909,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,3,27,Risponde l'assessore Marzi.
47909,XVI,06/11/2024,ASSISTENZA SANITARIA E OSPEDALIERA,it,Marzi,Carlo,1975,M,SA,4,2119,"Per sgomberare preventivamente il campo da ogni sorta di interpretazione del ""Marzi pensiero""... perché, collega Manfrin, quando lei dice ""spiegazioni"", quelle sono nel mondo della gestione, la politica è interpretazione e se lei fa un'iniziativa di questo genere, questa attiene alla politica. Per sgomberare preventivamente il campo da ogni sorta di interpretazione del ""Marzi pensiero"", senza entrare nello specifico della manifestazione richiamata, come già detto peraltro anche all'azienda USL, personalmente non sono d'accordo alla partecipazione di minori a manifestazioni che, come questa, hanno nel tempo assunto una connotazione politica a qualsiasi parte politica e se si riferisca... Collega Manfrin, non mi faccia così fesso. Oppure in alternativa sono d'accordo all'ampia partecipazione a qualsiasi manifestazione a patto di preclusione alcuna rispetto ad ogni orientamento politico, nell'ottica di consentire di strutturare in autonomia l'esperienza e la crescita personale. Quindi se è vero 1, in logica è anche vero -1. L'azienda USL, sentita in merito, ha informato che alle manifestazioni ha di fatto partecipato una sola ragazza, seguita dal servizio dell'azienda USL, e che la ragazza stessa ha chiesto di partecipare e ha ottenuto l'approvazione dei genitori. La partecipazione è stata quindi valutata dagli educatori con il coinvolgimento dei genitori, in linea con il supporto psicoeducativo proposto dal servizio di educativa territoriale. Alcuni minori che soffrono di problematiche neuropsichiche seguono percorsi di educativa territoriale su progetti terapeutici individualizzati. Tali progetti sono presentati dal neuropsichiatra infantile e sono autorizzati dall'unità di valutazione di salute mentale. In generale, le attività educative sul territorio che prevedono la partecipazione dei minori nascono in gran parte da proposte dei ragazzi stessi, si svolgono sul territorio e sono concordate con i genitori. L'obiettivo è quindi quello di poterli supportare nell'esperienza e consapevolezza e quindi nella crescita e nell'affrontare tematiche importanti in senso critico e responsabile."
47909,XVI,06/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,5,38,Per la replica il Consigliere Manfrin.
47909,XVI,06/11/2024,ASSISTENZA SANITARIA E OSPEDALIERA,it,Manfrin,Andrea Fabrizio,1983,M,LEGA VDA,6,1081,"Condivido pienamente quello che ha detto: che non è assolutamente d'accordo a quanto è accaduto - al netto di quello che poi ha detto successivamente - e condivido. Una spiegazione assolutamente dovuta: la partecipazione di una sola ragazza, è accaduto quando i genitori si sono resi conto di quello che stava succedendo, perché il gruppo - così l'Aula e chi sta fuori lo sanno - era di 7-8 ragazzi; quando le famiglie, che non erano state interpellate, si sono rese conto delle attività che erano state proposte ovviamente hanno protestato con veemenza e questo ha plafonato totalmente la partecipazione, se non di quell'unica persona che lei ha detto. Che si debba quindi arrivare a sollevare questo tipo di questioni all'interno delle aule per evidenziare il sacrosanto diritto dei genitori di educare i figli come si ritiene più opportuno o di chiedere il permesso ai genitori di poter portare i figli a una manifestazione di quel tipo, evidentemente politica, è assurdo che si debba affermare. Spero che questo sia un chiodo messo una volta per tutte e che non accada mai più."
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,1,63,"Punto numero 26.01. Consigliera Erika Guichardaz, ha la parola."
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Guichardaz,Erika,1976,F,PCP,2,1378,"Ha destato preoccupazione e incredulità tra molte persone della Valle d'Aosta un errore del software che ha invertito i risultati di alcuni test di gravidanza, così che le donne in stato interessante non risultavano incinte e viceversa. Ora, riteniamo fosse doveroso chiedere scusa alle persone coinvolte e far luce sulla procedura che dovrebbe essere garantita con una certa accuratezza, oltre che comprendere che si possano verificare errori di tale portata. Ci hanno lasciate basite le dichiarazioni di alcuni vertici dell'USL, che dicevano ""nessuna conseguenza si è verificata"", oppure ""sono abbastanza sollevato dal fatto che non vi siano conseguenze importanti"". Non sono un medico, ma sono mamma di due ragazzi e so bene l'impatto emotivo legato a un errore simile, cioè quando ad esempio si hanno delle aspettative rispetto a questo esito oppure delle paure, perché avviene anche quello. Quindi, sotto questo punto di vista, immagino che le ripercussioni ci siano state, eccome. Poi vi è anche un aspetto che riguarda il rapporto di fiducia, a questo punto, tra popolazione e sistema sanitario, perché quando si va in laboratorio è proprio perché magari si ha bisogno di una certezza maggiore rispetto ai test abituali. Quello che noi chiediamo all'Assessore è di conoscere quali siano i controlli di qualità che vengono eseguiti sulle analisi effettuate nei laboratori."
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,3,27,Risponde l'assessore Marzi.
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Marzi,Carlo,1975,M,SA,4,3448,"Rispondiamo al quesito posto inerente a un tema sul quale l'azienda USL, come richiamato, ha già pubblicamente chiarito rispetto all'anomalia tecnica creatasi a inizio ottobre, nell'ambito del software del laboratorio di analisi e sul quale l'azienda stessa ha prontamente messo in atto tutte le verifiche necessarie. Iniziamo con affermare che tutti gli esiti dei controlli interni ed esterni previsti per legge, che descriveremo, hanno dato riscontro positivo. La struttura complessa medicina di laboratorio è accreditata a livello regionale in ottemperanza alle indicazioni istituzionali, comprendenti le strutture che erogano prestazioni di medicine e di laboratorio. L'accreditamento attua infatti la norma UNI EN ISO 15 189, integrata dai documenti della Joint Commission International Standard for Clinical Laboratory e della Clinical Pathology Accreditation Standard. L'accreditamento, ampiamente circostanziato, soddisfa tutti i requisiti richiesti che sono stati declinati in 8 criteri, 28 requisiti e 123 evidenze, tutte verificate dall'OTA, che è un organismo terzo, tecnicamente accreditante. I controlli di qualità comprendono sia i controlli interni che i controlli di valutazione esterna. Il sistema di gestione di qualità interno alla struttura complessa medicina di laboratorio prevede un referente alla qualità e rischio clinico e uno staff costituito dai referenti di ciascuna area del laboratorio. I controlli di qualità interni di terza parte, quelli non eseguiti e non prodotti dalla ditta fornitrice, vengono gestiti come da specifica procedura denominata IOP 14 ECQI sia per l'immunometria che per tutte le altre aree del laboratorio. I sistemi di controllo qualità sono parte integrante dei capitolati di gara attraverso i quali le aziende sanitarie acquistano la tecnologia da utilizzare, inclusa quella informatica, con parametri dei controlli di qualità che vengono testati su più livelli di concentrazione. In tale vigilanza, nulla è pertanto discrezionale, saltuario, occasionale o operatore dipendente. In aggiunta, l'attuale normativa stabilisce ai laboratori di aderire a controlli di qualità previsti attraverso la valutazione esterna di qualità, un programma di verifica che prevede un ente di controllo esterno al laboratorio. In Valle d'Aosta, la valutazione dell'ente di controllo esterno viene effettuata annualmente dal centro regionale di riferimento sicurezza e qualità dell'azienda ospedaliera universitaria Careggi con sede a Firenze. I report di tale ente esterno vengono ulteriormente verificati da una Commissione tecnica per l'organizzazione, la gestione, il coordinamento e la raccolta dei risultati dei controlli di qualità sui laboratori di analisi cliniche. Tale Commissione viene rinnovata ogni tre anni ed è composta da 5 componenti, facenti parte delle 5 associazioni specifiche per ogni settore della microbiologia, della biochimica, biologia molecolare, della patologia clinica, della immunoematologia e della coagulazione. Per l'anno 2023, la valutazione esterna di qualità sul laboratorio del Parini si è conclusa lo scorso 14 ottobre 2024 con i giudizi positivi espressi da tutti i 5 componenti della Commissione. Pertanto, per quanto descritto, l'azienda USL dispone di un sistema di controllo interno ed esterno strutturato per l'intercettazione precoce dei possibili errori, finalizzato a ridurre il più possibile l'eventualità che gli stessi possano comportare un danno alla persona."
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,5,45,La replica alla consigliera Erika Guichardaz.
47910,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Guichardaz,Erika,1976,F,PCP,6,605,"Alla luce proprio di tutte le procedure che ha elencato lei, Assessore, ci chiediamo: tutti questi collaudi e controlli non dovrebbero proprio evitare quegli errori? E soprattutto non abbiamo compreso se si è risaliti a chi ha commesso quell'errore ed evidentemente non ha completato tutti i controlli che lei ha correttamente elencato. Molto probabilmente, anziché limitarsi a dire che non vi erano conseguenze, bisognava comunque chiedere scusa alle persone coinvolte e non minimizzare su una situazione di questo tipo, perché sicuramente chi è stato coinvolto qualche conseguenza deve averla riportata."
47911,XVI,06/11/2024,"OPERE PUBBLICHE, ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,1,42,Punto numero 28. Ha ricevuto una risposta.
47912,XVI,06/11/2024,"EDILIZIA, Centri storici",it,Bertin,Alberto,1966,M,Presidente,1,50,Punto n. 29. Risponde il Presidente della Regione.
47912,XVI,06/11/2024,"EDILIZIA, Centri storici",it,Testolin,Renzo,1968,M,UV,2,1214,"Il consigliere Baccega chiede se ci sono state interlocuzioni con il Comune di Aosta per determinare un percorso affinché si possa individuare al più presto una soluzione per intervenire indicando una destinazione, conseguentemente un intervento di rifacimento o ristrutturazione. L'argomento, in realtà, è già stato trattato nel Consiglio del 20 marzo scorso e, come comunicato in tale occasione, a parte il fatto che l'edificio è - come noto - di proprietà comunale, al momento la priorità dell'Amministrazione regionale e dell'Università sono concentrate sulla realizzazione dello studentato e sulla ristrutturazione della palazzina Giordana, che peraltro inizierà a breve e comprende anche la realizzazione della centrale termica a servizio dell'ateneo, dello studentato, dell'immobile dell'Assessorato allo sviluppo economico e poi della ristrutturazione della palazzina Beltricco. Come già detto, siamo sempre disponibili a confrontarci con il Comune di Aosta se vi sono delle prospettive di recupero delle Arcate del Plot nell'ottica di una valorizzazione complessiva delle aree, ma - come dicevo - al momento le priorità e le risorse disponibili per l'Amministrazione regionale sono quelle sopra descritte."
47912,XVI,06/11/2024,"EDILIZIA, Centri storici",it,Bertin,Alberto,1966,M,Presidente,3,36,"Consigliere Baccega, per la replica."
47912,XVI,06/11/2024,"EDILIZIA, Centri storici",it,Baccega,Mauro,1955,M,FI,4,1079,"Sì, in effetti avevamo già affrontato questo tema il 20 marzo, proprio perché c'era un percorso di ristrutturazione e la possibile apertura della nuova Università che in qualche modo vedeva quell'edificio - messo in quel modo - veramente come una bruttura. Io, il giorno che c'è stata l'inaugurazione, sono uscito dall'uscita di via Monte Solarolo e l'impatto era davvero drammatico: da una struttura nuova, così piacevole, ben collocata, ben sistemata, fatta bene, a vedere quella bruttura... A questo si aggiunge anche il fatto che comunque il Comune di Aosta ha deciso di rivedere gli spazi della Piazza della Repubblica togliendo ulteriori posti auto. Avevamo la volontà, come gruppo, di capire se c'era stata questa interlocuzione, se c'era qualche prospettiva e lei mi dice che vi siete concentrati giustamente sullo studentato a Cogne e sulla Beltricco. Prendiamo atto, ma credo che quella a breve debba diventare comunque una priorità, anche perché vedere quei tubi, messi lì così, a protezione di un passaggio pedonale che è piuttosto a rischio, non credo che vada bene."
47913,XVI,06/11/2024,DEMANIO E PATRIMONIO REGIONALE,it,Bertin,Alberto,1966,M,Presidente,1,133,È tornato il consigliere Aggravi. Torniamo al punto numero 27. Ha ricevuto risposta? Sì. Possiamo proseguire con l'ordine del giorno.
47914,XVI,06/11/2024,DEMANIO E PATRIMONIO REGIONALE,fr,Bertin,Alberto,1966,M,Presidente,1,62,"Punto numero 30. Per la risposta, il Presidente della Regione."
47914,XVI,06/11/2024,DEMANIO E PATRIMONIO REGIONALE,fr,Testolin,Renzo,1968,M,UV,2,1412,"La conseillère Guichardaz demande des renseignements sur la Maison du Val d'Aoste. Le 18 octobre dernier, le Gouvernement a approuvé un accord avec le groupe d'études géopolitique Fondation Grand Continent pour l'organisation des éditions 2024-2025 du sommet Grand Continent, qui comprend également l'utilisation partielle de la Maison du Val d'Aoste. En résumé, une partie de la Maison du Val d'Aoste accueillera le noyau opérationnel du groupe d'études géopolitiques qui organise le Sommet et qui aidera la Région à réaliser des activités et des événements d'intérêt de la Vallée d'Aoste à Paris, dans les locaux de la Maison ou dans d'autres lieux. Nous avons décidé d'expérimenter cette forme nouvelle d'utilisation de la structure qui entend ramener la Maison du Val d'Aoste à l'idée originaire pour laquelle a été créée en 1999, à savoir non pas un bureau d'informations sur la Vallée d'Aoste, mais un lieu où imaginer et réaliser des initiatives visant à présenter la Vallée d'Aoste dans les différentes facettes historiques, culturelles, linguistiques et économiques à Paris - ou, peut-être, dans d'autres lieux de France aussi -, où créer des relations institutionnelles entre la Vallée d'Aoste, la France et la francophonie; où accueillir l'émigration valdotaine, celle historique et celle actuelle. Les derniers détails sont en cours de définition pour être opérationnels avant la fin de l'année 2024."
47914,XVI,06/11/2024,DEMANIO E PATRIMONIO REGIONALE,fr,Bertin,Alberto,1966,M,Presidente,3,48,"Per la replica, la Consigliera Erika Guichardaz."
47914,XVI,06/11/2024,DEMANIO E PATRIMONIO REGIONALE,fr,Guichardaz,Erika,1976,F,PCP,4,882,"Sarebbe interessante sentire colui che per secoli in questo Consiglio ha portato avanti queste iniziative, perché sotto questo punto di vista credo che, anche rispetto a questa tematica, molto probabilmente ci si sia allontanati da quello che si era pensato nel tempo. E anche sotto un certo punto di vista non abbiamo compreso lo studio di Finaosta, che era stato annunciato e riannunciato, se avesse in qualche modo tracciato questa nuova strada che ha oggi presentato il Presidente. Naturalmente apprendiamo che dopo tutti questi passaggi si sta pensando a una sorta di sperimentazione e a un utilizzo una tantum diverso rispetto a quello che è sempre stato. Torneremo sicuramente su questo tema, anche perché approfondiremo rispetto all'incarico che è stato dato a Finaosta per comprendere se effettivamente questa era la strada che era stata tracciata proprio da quello studio."
47915,XVI,06/11/2024,"CONSIGLIO REGIONALE, ORDINE PUBBLICO - FORZE ARMATE",fr,Bertin,Alberto,1966,M,Presidente,1,62,"Punto numero 31. Per la risposta, il Presidente della Regione."
47915,XVI,06/11/2024,"CONSIGLIO REGIONALE, ORDINE PUBBLICO - FORZE ARMATE",fr,Testolin,Renzo,1968,M,UV,2,866,"Le conseiller Lucianaz demande de connaître les dernières nouvelles concernant le mystère et l'actuelle localisation du corps de Corrado Gex, surtout les résultats des analyses de ces dépouilles, quatre ans après l'enlèvement de son corps dans le tombeau de famille d'Arvier. Je remercie avant tout le conseiller Lucianaz pour cette question qui a le mérite de mettre en lumière un événement, l'accident d'avion de 1966 au cours duquel Corrado Gex a perdu la vie avec autres sept personnes, qui fait encore l'objet d'enquête. Par contre, la question apporte des informations sur les résultats des examens menés par l'Université de Milan dont l'Administration régionale n'a pas connaissance. Nous ne sommes, donc, pas en mesure de répondre à votre question, sauf communiquer que nous essayerons de demander au Parquet de Cuneo une mise à jour sur l'état des enquêtes."
47915,XVI,06/11/2024,"CONSIGLIO REGIONALE, ORDINE PUBBLICO - FORZE ARMATE",fr,Bertin,Alberto,1966,M,Presidente,3,40,"Per la replica, il consigliere Lucianaz."
47915,XVI,06/11/2024,"CONSIGLIO REGIONALE, ORDINE PUBBLICO - FORZE ARMATE",fr,Lucianaz,Diego,1963,M,RV,4,1875,"Bon, donc l'Administration régionale, le Gouvernement n'ont aucune nouvelle. Comme vous le savez bien, ce corps, ce qui reste de ce corps (le cercueil, si vous voulez), a été enlevé il y a 4 ans et on a fait des analyses sur ce corps, pour deux motivations principalement et c'est-à-dire: si effectivement appartient à Corrado Gex ce cadavre qui reste, vu qu'il y a des doutes exprimés par différentes personnes; deuxièmement, c'est la question de la présence de gaz neurotoxique qui pourrait être à l'origine de cet accident. Donc, comme l'Université de Milan n'a pas su donner des réponses - au moins on est encore en train d'attendre des réponses - après 4 ans, chose qui est extrêmement rare, vraiment ça n'arrive pas souvent, de garder 4 ans un corps dans un laboratoire d'analyses; la question c'est que ce corps maintenant est en Finlande, de ce que j'ai appris, dans un institut qui est en train d'approfondir ses études, mais je crois qu'un personnage, pour abandonner la chronique, tel que Corrado Gex, mérite que le Gouvernement valdôtain et la communauté valdôtaine entière s'occupent de lui, s'occupent de la vérité de ce qui s'est passé ce jour-là. Cet accident n'a pas eu encore à aujourd'hui des réponses définitives et c'est à cause de ça que moi personnellement et le groupe auquel j'appartenais, mon collègue Robert Luboz, on avait présenté, le 22 mai 2019, une motion en engageant le Président de la Région à essayer de obtenir tous les documents officiaux et les résultats sur ce corps; et voilà que le Président, à l'époque Monsieur Antonio Fosson, avait pris l'engagement et, à l'unanimité, le Conseil s'était exprimé pour connaître cette vérité. Donc, je demande un effort à ce Gouvernement afin que la mémoire de Corrado Gex, comme on est en train de s'approcher rapidement aux 60 ans de l'accident... qu'il essaie au moins d'approfondir la question."
47915,XVI,06/11/2024,"CONSIGLIO REGIONALE, ORDINE PUBBLICO - FORZE ARMATE",fr,Bertin,Alberto,1966,M,Presidente,5,241,A questo punto interrompiamo brevemente i lavori del Consiglio per arieggiare il locale. Il Consiglio è sospeso. La seduta è sospesa dalle ore 16:59 alle ore 17:18 e alla ripresa dei lavori assume la Presidenza il vicepresidente Sammaritani.
47916,XVI,06/11/2024,"TRASPORTI E VIABILITÀ, Autostrade e trafori alpini",it,Sammaritani,Paolo,1959,M,Presidente,1,99,"Riprendiamo i lavori con l'iniziativa numero 32. Per il Governo, interviene il presidente Testolin."
47916,XVI,06/11/2024,"TRASPORTI E VIABILITÀ, Autostrade e trafori alpini",it,Testolin,Renzo,1968,M,UV,2,6328,"La consigliera Guichardaz ci interroga in merito alle novità rispetto ai dossier riferiti al pagamento delle fatture sollecitate e alla concessione per la gestione del traforo prevista nel 2034 per SITRASB e SISEX; le iniziative portate avanti dall'Amministrazione per evitare la chiusura del traforo del Gran San Bernardo e cercare di reinstaurare un clima collaborativo tra le due società concessionarie. In data 3 ottobre 2024, SITRASB spa e TGSB SA hanno sottoscritto il protocollo d'intesa per la gestione dell'affidamento e della realizzazione dei lavori di rifacimento della soletta di ventilazione del traforo del Gran San Bernardo. Nella stessa data, è stata richiesta alla competente struttura del Ministero delle infrastrutture e dei trasporti la nomina di una Commissione per il collaudo tecnico-amministrativo dell'opera e con l'occasione è stato richiesto se vi sono sviluppi in merito all' iter relativo alla proroga della concessione, segnalando la piena disponibilità a fornire supporto eventualmente necessario al fine di contribuire all'avanzamento del suddetto iter. Tale nota è, allo stato, priva di riscontro. Riguardo alla questione delle fatture emesse da TGSB SA, la società SITRASB spa ricorda che le stesse sono state respinte con richiesta di emissione di relative note di accredito, in quanto non era possibile né ricevere né tanto meno pagare fatture relative a un appalto indetto dalla società svizzera senza la firma di uno specifico protocollo di accordo. Ora che tale protocollo è stato firmato, si procederà alla regolazione dei reciproci rapporti economici tra le due società concessionarie, in conformità a quanto previsto dal detto protocollo. Si ritiene che la sottoscrizione del protocollo d'intesa possa senz'altro influire positivamente sui rapporti tra le due società, anche se va comunque sottolineato che i rapporti di lavoro hanno continuato nello spirito di massima collaborazione che da sempre ha contraddistinto i dipendenti di entrambe le società concessionarie, nell'interesse di mantenere in sicurezza sia il personale che gli utenti. L'intera infrastruttura, a tutt'oggi, non desta alcuna particolare preoccupazione. La terza domanda (se corrispondono al vero le notizie riportate dall'articolo citate in premessa), la società sottolinea che l'articolo pubblicato sul quotidiano online ""Laprimalinea"" in data 18/09/2024 contiene diverse inesattezze. Più precisamente, non è la società Cappi&Marcoz SA ad essere proprietaria del 40% del Gran San Bernardo, Custom Service Srl, ma il signor Cappi. Durante la riunione del Consiglio di amministrazione dello scorso 24 giugno, è stato inserito all'ordine del giorno il rinnovo dei contratti di locazione di alcuni locali e siti presso il piazzale di stazionamento del traforo giunti al secondo rinnovo. Tale operazione, pur rientrando nei poteri del Presidente, è stata portata all'attenzione del Consiglio proprio in virtù del fatto che il Presidente SITRASB risulta direttamente interessato alla questione, essendo socio di una delle due società locatarie degli immobili i cui contratti erano in scadenza. Il Presidente non ha dunque proposto il rinnovo dei contratti di locazione con formula sei anni più sei, senza aggiornamento del canone, come riportato nell'articolo, ma si è allontanato dall'aula, cedendo temporaneamente la Presidenza al Vicepresidente, ingegnere Federico Caniggia. Analizzata collegialmente la situazione alla luce dell'azionariato maggioritario pubblico di SITRASB e tenuto conto delle considerazioni formulate anche dai legali della società, il Consiglio di amministrazione ha ritenuto di non procedere a un tacito rinnovo dei contratti e, anche per consentire gli opportuni approfondimenti, ha deliberato di procedere con la disdetta di tali contratti di locazione, dando mandato al Vicepresidente di predisporre e sottoscrivere la medesima e di procedere con la valutazione circa la possibilità di sottoscrivere dei nuovi contratti e secondo quale procedura. Il Collegio sindacale, preso atto di quanto sopra, ha suggerito che venisse eseguita una valutazione anche in merito alla consistenza dei locali. La società precisa infine che è in fase di ultimazione un avviso pubblico per l'assegnazione dei locali verrà pubblicato quanto prima. La quarta domanda chiede la posizione del Responsabile della prevenzione, della corruzione e della trasparenza rispetto a questa vicenda. Riguardo all'ultima domanda, il Responsabile della prevenzione e della trasparenza evidenzia che, insieme al Presidente dell'organismo di vigilanza fin dal 2022 a seguito della designazione dei nuovi componenti del Consiglio di amministrazione, ha effettuato gli approfondimenti opportuni in merito all'esistenza di eventuali ipotesi di inconferibilità o incompatibilità del Presidente della carica, anche alla luce delle decisioni dell'ANAC per casi analoghi. All'esito di queste analisi, i Responsabili della prevenzione e il Presidente dell'organismo di vigilanza hanno ritenuto che esistessero dei profili di potenziale conflitto di interessi, ma con riferimento a specifiche, limitate attività di SITRASB, ovvero le proposte in materia di politiche tariffarie promozionali della società di gestione SISEX SA e la sottoscrizione di eventuali nuovi contratti di locazione, ovvero di rinnovo del contratto in essere con la società degli spedizionieri doganali in scadenza in data 1° gennaio 2025. Hanno quindi convenuto che fosse opportuno da parte del Presidente effettuare una dichiarazione preliminare al Consiglio di amministrazione riguardo i potenziali conflitti, così da poter agire in ipotesi di discussione delle materie in oggetto in piena trasparenza rispetto all'attività professionale svolta, nonché valutare volta per volta di astenersi dalla relativa trattazione e decisione. Queste conclusioni hanno fatto oggetto di una relazione congiunta agli atti della società, successivamente rappresentata al Consiglio di amministrazione nell'ambito della seduta del 22 luglio 2022, in occasione dell'insediamento del nuovo organismo di vigilanza. L'inserimento e la trattazione del punto in merito al rinnovo dei contratti di locazione commerciale dei locali presso il piazzale di stazionamento del traforo sono quindi avvenuti con le modalità già descritte, senza la partecipazione del Presidente della società."
47916,XVI,06/11/2024,"TRASPORTI E VIABILITÀ, Autostrade e trafori alpini",it,Sammaritani,Paolo,1959,M,Presidente,3,60,"Per la replica, la parola alla consigliera Erika Guichardaz."
47916,XVI,06/11/2024,"TRASPORTI E VIABILITÀ, Autostrade e trafori alpini",it,Guichardaz,Erika,1976,F,PCP,4,1402,"Se possibile, chiederei al Presidente il testo, perché lo ha letto un po' in fretta e ho fatto fatica a prendere appunti. Però, sicuramente, emerge un quadro poco edificante rispetto a questa società e comunque al fatto che gli stessi responsabili della prevenzione individuino dei conflitti di interesse; ancorché si definiscano delle azioni da portare avanti sotto questo punto di vista, molto probabilmente, forse, sarebbe opportuno fare una riflessione. Apprendiamo anche del protocollo di intesa che sicuramente è un passo avanti. Dall'altra parte, però, è preoccupante che ormai sia passato moltissimo tempo, ma rispetto alla questione della proroga poco o nulla si sa, nel senso che nuovamente ci ha accennato a una missiva inviata al Ministero, ma anche questa non trova nessuna risposta, quindi potrei fare anch'io l'appello che ha fatto prima il collega Aggravi: che chi ha contatti all'interno di quel Ministero forse potrebbe in qualche modo attivarsi, perché sicuramente la problematica del traforo e la vicina scadenza della concessione credo che preoccupi e debba preoccupare molto tutti i Consiglieri regionali, perché comunque ben sappiamo che vi sono anche problematiche legate a normative europee e quindi molto probabilmente bisognerebbe prestare un'attenzione maggiore. Quindi sicuramente chiederemo gli atti cui ha accennato il Presidente durante la sua risposta e la ringraziamo."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,1,147,"Il punto 33 all'ordine del giorno viene trattato unitamente al punto 25.03, un question time . Per l'esposizione, la parola al consigliere Baccega."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Baccega,Mauro,1955,M,FI,2,1575,"Se è vero, come è sempre stato, che il centro della politica valdostana - e noi come Forza Italia riteniamo che debba essere così - si sviluppa in Consiglio regionale, ci è parso quasi surreale aver iniziato questo Consiglio regionale senza un approfondimento politico rispetto a quanto abbiamo letto e sentito nei giorni scorsi. E vi assicuro che anche la Valle d'Aosta si interroga parecchio su questo. È stata annunciata la volontà di alcune forze politiche e associazioni presenti in Consiglio regionale, e anche di partiti politici che sono presenti nel Consiglio comunale di Aosta, di aprire un cantiere politico di centro autonomista. Viste le dichiarazioni del Presidente della Regione sull'inopportunità di questa iniziativa che annovera forze presenti nell'attuale maggioranza (Stella Alpina e Pour l'Autonomie) e di forze di opposizione (Rassemblement Valdôtain), lette le dichiarazioni dell'Assessore agli affari europei (""è come avere un curioso amico-nemico in casa""); tenuto conto che anche il Partito Democratico, che è una forza di maggioranza, di questa vostra maggioranza, ha richiesto una verifica di maggioranza; preso atto dell'ennesima turbolenza politica che si sta delineando in questa travagliata Legislatura, di cui conosciamo tutti il percorso, riteniamo che il Consiglio debba essere il centro della politica valdostana e debba comunque interrogarsi su quanto sta avvenendo. Noi chiediamo al Governo regionale se sia disponibile ad avviare un confronto politico in Consiglio regionale prima della discussione del bilancio di previsione 2025-2027."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,3,47,Risponde per il Governo il presidente Testolin.
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Testolin,Renzo,1968,M,UV,4,3238,"Cercherò di fare una sintesi delle due iniziative. Inizio a pormi anche una domanda ulteriore, oltre a quelle che mi ha fatto il collega Baccega: se l'interesse sia un interesse del partito che rappresenta o se sia un interesse più generale, perché quando si chiede una verifica politica o una situazione che deve essere analizzata politicamente e preventivamente a un atto come quello del bilancio, che di suo è l'atto politico per eccellenza e quindi laddove una maggioranza trova comunione di intenti e trova una convergenza sul documento presentato, io penso che di grosse verifiche politiche o di grosse situazioni da analizzare preventivamente non ce ne siano. Io poi non ho parlato di inopportunità: se mi permette, ho parlato di prematurità, se vogliamo, di un percorso che, a mio avviso, se mi chiedono un giudizio personale che io interpreto in quel modo, dico che i percorsi sono tutti possibili. Se mi chiedono un parere mi permetto di esprimerlo in senso temporale, in questo caso, perché poi capisco benissimo tutte le dinamiche che rimangono dinamiche, così come ho detto allora, da analizzare a livello di movimenti e di partiti per concepire quelli che possono essere i percorsi. Ho anche detto che, se si dovessero verificare delle situazioni di imbarazzo amministrativo per la prosecuzione del normale svolgimento delle attività e del programma di governo che abbiamo sottoscritto in 19, allora a quel punto si faranno delle ulteriori valutazioni. Altrimenti, ho rimandato agli incontri tra i movimenti che fanno parte della nostra coalizione, del nostro Governo, della nostra maggioranza, a un'interlocuzione con il movimento che rappresenta la maggioranza relativa all'interno di questo Consiglio. Quindi, per chiudere, io direi che, a mio avviso - poi il Consiglio è sovrano su queste iniziative -, il documento che andremo ad analizzare nella prima settimana di dicembre sarà un documento che darà il polso della situazione e su quelli che sono gli intendimenti da parte della maggioranza regionale e l'univocità di direzione che dovrà esserci per portare avanti quanto ci si è presi come onere nei confronti della popolazione. Sulle due domande più puntuali esposte dal gruppo della Lega, dal collega Lavy, quando mi si chiede se sono stato informato preventivamente, probabilmente sarebbe un po' da rovesciare la richiesta, nel senso che sono situazioni che vivete voi nei corridoi giornalmente, nell'interlocuzione normale che può esserci per capire se ci sono delle riflessioni da fare in ambito politico. Per quanto mi concerne, io faccio parte di questo mondo tanto come voi, ci sono delle interlocuzioni che evidentemente fanno parte di un percorso, non sono state condivise con me perché, al di là di una mera messa a giorno qualche minuto prima che uscisse il comunicato... ma così come deve essere, voglio dire: sono delle scelte che competono a chi ce le porta in casa; per me, quello che è importante è avere un percorso molto chiaro e molto condiviso su quelle che sono le iniziative che il Governo e la maggioranza devono portare a casa per chiudere correttamente questa Legislatura. Per il resto, mi ripeterei su quello che ho già detto al collega Baccega, quindi non starei a tediarvi ulteriormente."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,5,49,"Per la replica, la parola al consigliere Baccega."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Baccega,Mauro,1955,M,FI,6,1110,"Quindi, secondo lei, non c'è nessun problema politico? Noi possiamo affrontare il bilancio così com'è, con forze di maggioranza e di opposizione che in qualche modo stanno valutando un loro percorso per mettersi insieme. Mi sembra piuttosto strano, ma è un accordo che noi potremmo chiamare tranquillamente l'accordo delle patate, saucisse e bodeun , visto che nasce in una cantina di Pollein, dove... quelle cantine talvolta hanno costruito delle cose che poi si sono demolite in modo molto facile. Parliamo di piede in due scarpe, perché questo stanno dicendo in giro e credo che, da questo punto di vista, chi è in opposizione trova spazio in quella maggioranza di centrosinistra, ho dei dubbi, almeno conoscendo i colleghi, oppure correttamente i due Assessori scrivono la loro lettera di dimissioni insieme al Consigliere che siede alla mia destra e lavorano per la costruzione di una nuova politica valdostana creativa. Ci stupiscono alcune affermazioni del documento, certamente da attribuire probabilmente al Segretario della Stella Alpina, sicuramente stizzito dal comunicato stampa di Forza Italia..."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,7,23,La prego di concludere.
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Baccega,Mauro,1955,M,FI,8,302,"Ma il loro Assessore, a suo tempo, quando era Segretario di partito affermava di essere di centrosinistra, adesso di centrodestra autonomista, di centro autonomista eccetera. C'è ancora tempo, non c'è una norma che dice che io devo chiudere. Mi faccia finire, sia gentile, collega, mi faccia sentire..."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,9,51,"Il regolamento è ambiguo su questo aspetto, però..."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Baccega,Mauro,1955,M,FI,10,349,Tra le tante cose è necessario affrontare la sfida che si presenta per dare un rinnovato slancio alla nostra Regione e per costruire un'efficace e creativo... e attenzione alla creatività di questo gruppo: sappiamo chi la rappresenta. Modello di autogoverno che sia autorevole interlocutore dello Stato italiano e dell'Europa. Ma abbiate pazienza...
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,11,36,"Consigliere per cortesia, chiudiamo."
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Baccega,Mauro,1955,M,FI,12,62,Volete andare a votare prima? Qui ci sono tutti i presupposti.
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Sammaritani,Paolo,1959,M,Presidente,13,58,Grazie consigliere Baccega. La parola al consigliere Lavy.
47917,XVI,06/11/2024,"AMMINISTRAZIONE REGIONALE, BILANCIO E CONTABILITA' REGIONALE",it,Lavy,Erik,1995,M,LEGA VDA,14,3120,"Presidente Testolin, sembrerà un controsenso, ma l'ho vista da un lato preoccupata, dall'altro sollevata e le dico perché: perché questa operazione politica sembra un po' la GPA, la gestazione per altri, che, sappiamo, è diventata reato universale e perché? Perché è un'operazione che ha essenzialmente due padri, questa. È un accordo, appunto, tra forze di maggioranza e forze di minoranza e vorrei vedere poi come, dal punto di vista pratico, mettere insieme le posizioni del collega Marzi e le posizioni del collega Lucianaz sull'ospedale. Sarà interessante vedere quali potrebbero essere le ripercussioni di questo accordo dal punto di vista pratico. Sempre che poi uno dei due rimanga ancora nel partito in cui è adesso e non migri magari verso altri lidi autonomisti. È stato lei, presidente Testolin, a parlare di un parto affrettato. Un parto di sei mesi. Prendo in prestito la sua metafora: un accordo che ha due padri. Un accordo che da un lato politico fa acqua un po' da tutte le parti, un po' come la nuova università, e cosa accomuna questo accordo con la nuova università? Bruno Milanesio: ecco il primo padre di questa operazione politica. L'altro padre però chi è? È lei stesso, presidente Testolin, l'altro padre di questa operazione politica, perché questa è una vera e propria mozione di sfiducia verso di lei da parte di due suoi Assessori in Giunta, che - lo abbiamo appreso prima - non glielo hanno neanche detto un po' prima di questa operazione, lei ha detto qualche minuto prima che venisse fuori sul giornale. Diciamo che un pochino di sgarbo c'è. Questo è stato frutto magari anche di alcune sue attitudini, di suoi comportamenti. Lo vediamo all'interno del Consiglio: alcune volte ha spesso una tendenza accentratrice, per non dire arrogante, su alcuni temi, su alcuni modi da portare avanti. Lo vediamo nel Consiglio, mi immagino in Giunta quale sia l'ambiente con cui anche gli Assessori magari devono lavorare, forse perché in alcuni ambiti manca anche un po' di confronto. C'è però un dubbio che viene fuori, del tutto spontaneo: che questa operazione magari lei non l'abbia di certo ostacolata, anzi, in fondo le va addirittura bene, perché ora finalmente ha un pretesto per eventualmente tornare a elezioni anticipate. Un pretesto che ovviamente era difficile da creare in situazioni normali, che invece ora ce l'ha in mano e che può ovviamente tirare fuori quando lei preferisce, sapendo benissimo che se si andasse a elezioni anticipate, lei candidato, se prendesse tanti voti - cosa che sinceramente le auguro - potrebbe rifare di nuovo il Presidente; cosa che, se invece si andasse a settembre, probabilmente non potrebbe fare. Alla faccia dei suoi colleghi, anche di partito, che invece spererebbero che lei possa fare un passo indietro, un passo di là, ma queste sono questioni interne vostre. Però qui sono delle riflessioni da fare, soprattutto lei, Presidente, in qualche maniera rifletta in maniera molto approfondita. Perché questa operazione politica a me sembra addirittura peggiore dei due voti che le sono mancati alla prima votazione per diventare Presidente. Rifletta!"
47918,XVI,06/11/2024,CASA DA GIOCO,it,Sammaritani,Paolo,1959,M,Presidente,1,100,Passiamo al punto 34 all'ordine del giorno. Non vedo prenotazioni. La parola al presidente Testolin.
47918,XVI,06/11/2024,CASA DA GIOCO,it,Testolin,Renzo,1968,M,UV,2,1994,"Il collega Aggravi chiede che tipologia di incarico sia quella di sviluppare l'immagine, attualizzandone gli stili e i contenuti. Per quanto riguarda la prima domanda, la Casino de la Vallée comunica che l'oggetto dell'incarico si articola nelle seguenti attività: partecipazione allo sviluppo del piano annuale di comunicazione e promozione commerciale, nonché del piano annuale degli eventi organizzati dalla società per i clienti della Casa da gioco e per la valorizzazione delle strutture alberghiere; la collaborazione alla preparazione del budget per le attività pubblicitarie da realizzare attraverso i media; la collaborazione con gli uffici interni al fine di valutare l'attività in essere e orientarne i contenuti, le metodologie e le finalità e infine, la formulazione di proposte per nuove iniziative volte alla diffusione dei marchi aziendali, al consolidamento della fidelizzazione della clientela, al miglioramento dell'immagine dell'azienda, alla valorizzazione dei servizi offerti alla clientela. Il secondo quesito chiede invece in quale attività, progetti elaborati eccetera, si concretizzerà tale supporto consulenziale. Il consulente ha già presentato un programma di lavoro che dovrà essere valutato sotto il profilo dell'impatto economico e del rapporto costi e benefici che sviluppa una serie di eventi e attività finalizzate a valorizzare la storia della Casa da gioco e del Grand Hotel Billia, da una parte, e a riportare il Grand Hotel Billia a essere il luogo di aggregazione e di condivisione di eventi culturali e di intrattenimento anche per i valdostani, dall'altra. Infine, a sviluppare nuove iniziative sempre finalizzate alla promozione dell'immagine dell'azienda. La terza domanda chiede se il compenso indicato nella sezione trasparenza riguardi l'intero periodo indicato, e cioè dal 1° settembre 2024 al 31 agosto 2025: per il consulente il compenso su base mensile è di 2.500 euro, oltre Iva, per la durata di 12 mesi, quindi per un totale di 30.000 euro."
47918,XVI,06/11/2024,CASA DA GIOCO,it,Sammaritani,Paolo,1959,M,Presidente,3,47,"Replica l'interrogante, il consigliere Aggravi."
47918,XVI,06/11/2024,CASA DA GIOCO,it,Aggravi,Stefano,1985,M,RV,4,2268,"Parto dal fondo: effettivamente, vedendo la sezione trasparenza della Casino de la Vallée, sugli affidamenti diretti c'era un dubbio, perché veniva riportato 2.500?, oltre Iva, oneri e rimborso spese. Non era specificata la base mensile. Tra l'altro, col senno di poi, se il costo fosse stato questo, magari gli avremmo chiesto una consulenza per organizzare meglio nelle crotte di Pollein gli incontri del cantiere. Devo dire che, vista la cifra, magari avrebbe potuto portare patate, saucisse e bodeun , perché vede - collega Baccega - quando siamo arrivati eravate già passati voi di Forza Italia e vi eravate mangiati tutto. Detto questo, devo dire che l'interrogazione almeno ha fatto un po' di luce non soltanto sulla cifra, ma anche su quelle che sono le attività, perché oggettivamente nell'oggetto della prestazione e nella ragione dell'incarico c'erano dei passaggi molto vaghi, tra cui ""sviluppare l'immagine attualizzandone gli stili e contenuti"", che è un gran programma, e ""coordinamento delle attività promozionali di comunicazione"". Soprattutto sullo sviluppo dell'immagine si voleva un attimo capire e faremo degli approfondimenti ulteriori perché oggettivamente - non mi ricordo se era nel penultimo, il Consiglio precedente a quello del DEFR - avevo già portato all'attenzione dell'Aula il fatto che dopo che era stato fatto lo studio ed era uscito il DEFR, era uscito anche un incarico per una società di consulenza che è quella che ha già seguito lo studio per la costruzione del piano industriale. Tutto questo ci sembra un po' strano perché, al di là del fatto che bisogna capire come mettere a terra l'obiettivo del DEFR (questo l'abbiamo già discusso), capire come questa primaria società di consulenza possa affrontare soprattutto la parte di sviluppo futuro non soltanto dell'immagine, ma, in generale, della gestione della Casa da gioco, e dall'altro lato ora ci troviamo anche una consulenza in questo campo, insieme ad altre. Ci sembra che ci sia un'attività molto confusa. L'unica cosa: forse, nella rappresentazione dei compensi, laddove bisogna dare trasparenza, sarebbe il caso di rendere più comprensibile il passaggio. Ma penso che chi della Casa da gioco e del management ci sta ascoltando prenderà nota e farà la dovuta rettifica."
47918,XVI,06/11/2024,CASA DA GIOCO,it,Sammaritani,Paolo,1959,M,Presidente,5,82,"Consigliere Baccega, immagino per fatto personale. Vuole specificare per cortesia?"
47918,XVI,06/11/2024,CASA DA GIOCO,it,Baccega,Mauro,1955,M,FI,6,904,"È stato comunicato che noi di Forza Italia siamo andati nella cantina di Pollein a mangiare "" saucisse e bodeun "", ""collega Baccega"": ed eccomi qua a rispondere a quanto è stato affermato. Certo, ha interpretato molto bene il collega Marguerettaz. Capisco che il collega Aggravi possa essere infastidito dalle affermazioni che io ho fatto, ma sono cose vere e concrete e il fatto che sia stizzito in qualche modo lo certifica. Noi non siamo andati a mangiare saucisse e bodeun e patate bollite in quel di Pollein per costruire un centro autonomista. Noi facciamo la nostra strada, facciamo la nostra strada con il centrodestra, siamo consapevoli del fatto che stiamo mettendo in campo un programma serio per i valdostani per creare un'alternanza; non andiamo a fare inciuci o cartelli elettorali che serviranno poi per il futuro. Quindi, stia certo che non c'eravamo e non siamo passati in quel contesto."
47918,XVI,06/11/2024,CASA DA GIOCO,it,Sammaritani,Paolo,1959,M,Presidente,7,45,"Consigliere Aggravi, specifichi per cortesia."
47918,XVI,06/11/2024,CASA DA GIOCO,it,Aggravi,Stefano,1985,M,RV,8,453,"Sì, specifico: è stato detto che ho avuto una reazione stizzita, in realtà sono solo dispiaciuto perché a certe ore, quando ci si incontra, poter anche mangiare qualcosa è cosa buona e giusta. Collega Baccega, se era questione di tempo, però lì ci siete passati e il centrodestra è così unito che avete chiesto al Rassemblement Valdôtain di rimanere in questa posizione interposta tra il gruppo di Forza Italia e il gruppo della Lega. Ne prendiamo atto."
47918,XVI,06/11/2024,CASA DA GIOCO,it,Sammaritani,Paolo,1959,M,Presidente,9,143,"Passiamo al punto 35 all'ordine del giorno... Per cortesia, un po' di silenzio, altrimenti perdiamo la gestione dell'Aula. Consigliere Marquis?"
47918,XVI,06/11/2024,CASA DA GIOCO,it,Marquis,Pierluigi,1964,M,FI,10,494,"Visto che siamo stati citati persino sul posizionamento in Aula, credo che con l'ingresso del consigliere Ganis siano state valutate tutte le possibili soluzioni, alle quali poi hanno dato seguito gli uffici scegliendo l'opzione dove ci fosse meno spostamento possibile. C'era una posizione libera a fianco del consigliere Di Marco e pertanto abbiamo ritenuto che la soluzione più congrua, senza dover incidere su spostamenti degli altri gruppi che mal venivano accettati, per noi andasse bene."
47919,XVI,06/11/2024,"ACQUE, NORME DI ATTUAZIONE",it,Presidente,N/A,N/A,N/A,N/A,1,163,"Allora era una logistica non politica ma solo di collocazione fisica. Passiamo al punto 35 all'ordine del giorno. Per il Governo, la parola al presidente Testolin."
47919,XVI,06/11/2024,"ACQUE, NORME DI ATTUAZIONE",it,Testolin,Renzo,1968,M,UV,2,1686,"La collega chiede in quali date, con quale ordine del giorno e con quale modalità sono state convocate le riunioni della Commissione paritetica fra l'inizio di aprile 2024 e il 15 ottobre 2024: come le è già stato comunicato dagli atti degli uffici della Presidenza della Regione, non sono presenti convocazioni verbali della Commissione paritetica, ciò in quanto la Commissione paritetica è organo esterno alla Regione, incardinato nel Ministero degli Affari regionali e le autonomie, la cui Segreteria è assicurata dal Dipartimento per gli Affari regionali e le autonomie. La seconda domanda che ha fatto la collega (""quando sarà infine inviato al Consiglio regionale della Valle d'Aosta lo schema di norme di attuazione sulle concessioni di derivazione d'acqua?"") credo che abbia già avuto risposta, considerato che il 30 ottobre scorso lo schema di norme di attuazione è stato trasmesso al Presidente del Consiglio regionale al fine di acquisire il parere da parte di questa Assemblea. Per la terza questione (""quali siano effettivamente gli adempimenti amministrativi dell'ufficio Affari legislativi e aiuti di Stato assicura i componenti di nomina regionale in senso alla Commissione paritetica ai fini del funzionamento della stessa""), i componenti di parte regionale della Commissione paritetica nominati dal Consiglio sono di norma esperti in materia giuridica, direi anche autorevoli esperti, o Consiglieri regionali, e il supporto della struttura organizzativa Affari legislativi e aiuti di Stato si sostanzia nelle procedure per la corresponsione degli emolumenti spettanti ai membri di parte regionale, come previsto dalla deliberazione della Giunta regionale 775 del 2024."
47919,XVI,06/11/2024,"ACQUE, NORME DI ATTUAZIONE",it,Presidente,N/A,N/A,N/A,N/A,3,31,Replica la consigliera Minelli.
47919,XVI,06/11/2024,"ACQUE, NORME DI ATTUAZIONE",it,Minelli,Chiara,1966,F,PCP,4,3940,"Presidente Testolin, io credo che non sia assolutamente credibile che con un ufficio regionale che ha il compito di seguire i lavori della Paritetica e soprattutto con un componente della Commissione paritetica che siede direttamente in Consiglio ed è Capogruppo della sua forza politica, il Presidente non sappia le date, gli ordini del giorno e le modalità di riunione della Commissione paritetica; perché questo è ciò che ho chiesto nell'interrogazione. Io non capisco quella che a tutti gli effetti mi pare una reticenza, anche un'omissione di informazioni, perché sul sito della Regione, alla voce ""affari legislativi e aiuti di Stato"", al punto 9, si dice ""anche su impulso del Capo di gabinetto, fornisce supporto ai componenti di nomina regionale in seno alla Commissione paritetica di cui all'articolo 48 bis dello Statuto speciale, assicurando gli adempimenti amministrativi necessari al suo funzionamento"". Ora lei mi dice che il lavoro di questo ufficio si sostanzia nella corresponsione degli emolumenti! Io credo che possiamo dire tutto quello che vogliamo, ma se il Capo di gabinetto deve dare il suo supporto per corrispondere gli emolumenti... mi sembra qualcosa di un po' strano! Tra l'altro, emolumenti che ovviamente sono pagati dalla Regione Valle d'Aosta, che ha stabilito con una sua delibera questi importi che sono 12.000 euro lordi all'anno. Importi che, a mio avviso, giustificherebbero anche qualche comunicazione in più, per lo meno sugli ordini del giorno, sul contenuto di ciò che si sta discutendo, almeno l'oggetto, più che il contenuto, mettiamola così. Non abbiamo i verbali, non abbiamo contezza delle convocazioni, lei ci ha detto il 2 di ottobre che da aprile a quella giornata, il 30 settembre, la Commissione paritetica si è riunita due volte. Allora, se lei sa che si è riunita due volte, qualche informazione è riuscito, vivaddio, a reperirla, magari chiedendo direttamente al collega che è membro della Paritetica o al Ministro degli Affari regionali o al Presidente della Commissione paritetica! Non so a chi. Comunque lei ci ha detto che ci sono state due riunioni. È una cosa che fa un pochino specie, anche perché poi lei ci ha detto un'altra cosa, e cioè che la norma di attuazione era stata approvata dalla Commissione paritetica il 30 settembre. Poi noi riceviamo lo schema, e nello schema che è stato trasmesso dal Ministro per gli Affari regionali il 30 settembre, e poi il protocollo è del 31, quello che è stato mandato a noi, c'è lo schema di norma di attuazione ed è riportata la data dell'approvazione - e non ce ne sono altre, nemmeno in calce - che risale al 29 luglio. Allora, può darsi che fra quelle due riunioni di cui lei ci aveva parlato il 2 ottobre, ci fossero quella del 29 luglio e quella del 30 settembre. C'è però un problema, perché, come dicevo, se la data di approvazione è il 29 luglio, sono passati tre mesi dall'approvazione alla trasmissione dello schema di norma di attuazione. Se fosse stata approvata il 30 settembre sarebbe passato comunque un mese, e mi sembrano tempi lunghi; se invece l'approvazione fosse intervenuta il 14 ottobre, come le ho già detto una volta, visto che a noi risulta una data diversa, allora forse i tempi sarebbero comprensibili e ragionevoli, perché 15 giorni ci possono stare, ma tanti di più, per la firma di un Ministro su un atto che ha compiuto tutto il suo iter , a me sembrano tanti. Ho già detto e ripeto che questa questione delle date non è banale. Non è banale perché ci sono delle implicazioni non da poco. Nelle prossime settimane, dopo 5 anni di attesa, potremo finalmente entrare nel merito e nel dettaglio del testo; speriamo di non trovare delle incongruenze tali da renderlo di scarsa efficacia. A una prima lettura non tutto ci pare così chiaro e soprattutto non ci sembra un testo improntato a quella fierté autonomiste che dovrebbe caratterizzare le normative di attuazione dello Statuto speciale di autonomia."
47920,XVI,06/11/2024,"TRASPORTI E VIABILITÀ, Autostrade e trafori alpini",it,Sammaritani,Paolo,1959,M,Presidente,1,77,Passiamo al punto 36 all'ordine del giorno. La parola al presidente Testolin.
47920,XVI,06/11/2024,"TRASPORTI E VIABILITÀ, Autostrade e trafori alpini",it,Testolin,Renzo,1968,M,UV,2,1422,"In realtà, sono delle questioni che abbiamo già affrontato in due punti precedenti; non starei a ripetermi se non nel ""quale sia lo stato dell'arte circa l'ottenimento di una proroga della concessione congrua rispetto ad interventi previsti sulla base del protocollo di intesa siglato con riferimento alla SITRASB"", abbiamo risposto indirettamente, nel rispondere alla question della collega Guichardaz, nel sottolineare come si sia inoltrata nuovamente al Ministero una richiesta di aggiornamento rispetto all'invio a Bruxelles, che non ha ancora avuto una risposta. Sulle altre due questioni, nel rispondere alla sua question time ""dove si sono evidenziati gli sviluppi relativamente alla tratta autostradale Ivrea-Santhià"", a margine si possono aggiungere, se vogliamo, le interlocuzioni in via informale sia mie che del collega Bertschy sia con il Ministero dei trasporti sia con il Ministero dell'ambiente, che sono al momento in standby , al fine di una verifica da parte della società Ativa per capire se ci sia un percorso che possa essere positivo per noi, altrimenti ci saranno sicuramente almeno degli stimoli da un punto di vista politico per sollecitare una soluzione che possa essere coerente con la necessità di aprire quel tratto di autostrada in tempi congrui e comunque parallelamente all'apertura del tunnel del Monte Bianco, che sarebbe l'impegno che a suo tempo avevamo condiviso con la società Ativa."
47920,XVI,06/11/2024,"TRASPORTI E VIABILITÀ, Autostrade e trafori alpini",it,Sammaritani,Paolo,1959,M,Presidente,3,49,"Per la replica, la parola al consigliere Aggravi."
47920,XVI,06/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,4,533,"Sì, capisco benissimo, io le chiederei solo, se gli uffici avessero predisposto una risposta scritta, eventualmente se potesse darmene copia e poi chiederò gentilmente alla collega Guichardaz. Ho ascoltato, però anche io mi rifarò a quella risposta. Ovvio che il question time era stato presentato, anche perché non sapendo quando e non sapendo soprattutto la parte più importante della risposta del question time, quindi le novità sul tema della procedura di VAS, ovviamente abbiamo comunque voluto mantenere l'attenzione sul punto."
47921,XVI,06/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Calamità naturali",it,Sammaritani,Paolo,1959,M,Presidente,1,93,"Passiamo al punto 37 all'ordine del giorno. Per il Governo, la parola al presidente Testolin."
47921,XVI,06/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Calamità naturali",it,Testolin,Renzo,1968,M,UV,2,1577,"La collega Guichardaz chiede gli stanziamenti approvati a oggi per l'emergenza riferita agli eventi alluvionali del 29 giugno scorso. Per quanto riguarda la prima domanda, gli stanziamenti già approvati a valere sul bilancio regionale ammontano a complessivi 21 milioni di euro, che sono oggetto delle varie delibere che sono allegate al disegno di legge che abbiamo approvato nella giornata di ieri e del quale le avevo fornito, almeno per l'articolato, una copia, come agli altri Capigruppo. A questi si aggiungeranno i fondi stanziati con il disegno di legge di seconda variazione di previsione 2024-2026, per un totale di circa 23 milioni di euro, che la Giunta regionale ha approvato questa mattina, mercoledì 6 novembre, che sarà immediatamente trasmesso alla presenza del Consiglio per l'avvio dell'esame delle Commissioni. Ricordo, per dovere di chiarezza e di cronaca, come una parte dei 21 milioni, sostanzialmente i 21, milioni sarà - previa rendicontazione da parte del sistema di Protezione civile sui dati forniti dai Comuni e dalle strutture regionali - oggetto di rimborso per 20,6 milioni, così come deliberato dalla Protezione civile nazionale. Le novità rispetto alle domande presentate per ottenere la cassa integrazione, invece - per quanto riguarda la seconda domanda - gli uffici del Dipartimento Politiche del lavoro e della formazione hanno contattato l'INPS che ha assicurato la massima attenzione alle domande segnalando peraltro che molte di queste risultano incomplete e quindi è stato richiesto, ed è necessario, corredarle con delle integrazioni."
47921,XVI,06/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Calamità naturali",it,Sammaritani,Paolo,1959,M,Presidente,3,60,"Per la replica, la parola alla consigliera Erika Guichardaz."
47921,XVI,06/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Calamità naturali",it,Guichardaz,Erika,1976,F,PCP,4,1249,"L'iniziativa naturalmente arriva prima della variazione. In qualche modo abbiamo già avuto la possibilità, in parte, di vedere che contiene in minima parte interventi sull'alluvione, poi abbiamo visto che c'è anche tutt'altro insomma, quindi sotto questo punto di vista ne discuteremo discutendo della variazione. Sicuramente è mancata quella comunicazione che avevamo chiesto e sollecitato in quella risoluzione votata nel mese di luglio, che chiedeva un impegno settimanale di rendicontazione rispetto a questa tematica. Rispetto invece alle domande di cassa integrazione, rilevo che sono passati molti mesi ed effettivamente già si tratta di attività che sono in difficoltà: non avere ancora delle risposte rispetto a questa parte è sicuramente gravoso per loro, quindi spero che anche rispetto alle domande incomplete ci sia al più presto una risposta, perché si rischiano anche delle chiusure, in qualche modo, perché - come dico - proprio chi in buona fede magari non ha licenziato, ha comunque deciso di mantenere personale, ora si trova anche in questa situazione. Quindi ritengo e spero che sotto questo punto di vista ci sia un sollecito da parte dell'Assessore competente per fare in modo che questi soldi arrivino comunque al più presto."
47922,XVI,06/11/2024,"FORESTE E TERRITORI MONTANI, ISTRUZIONE PUBBLICA",it,Sammaritani,Paolo,1959,M,Presidente,1,118,"Passiamo a trattare il punto 38 all'ordine del giorno. Per il Governo, la parola all'assessore Jean-Pierre Guichardaz."
47922,XVI,06/11/2024,"FORESTE E TERRITORI MONTANI, ISTRUZIONE PUBBLICA",it,Guichardaz,Erika,1976,F,FP-PD,2,5808,"Per quanto riguarda la prima domanda (""quali sono le modalità e i dettagli previsti in merito agli interventi a livello sperimentale che permetteranno di portare in montagna anche gli alunni delle elementari durante la prossima primavera?""), per quanto riguarda la sperimentazione citata nelle premesse, preciso che la Sovraintendenza agli studi, in un'ottica di continuità, intende proporre, a partire dall'anno scolastico in corso, 2024-2025, un progetto intitolato ""Montagne à l'école"", rivolto ai bambini della scuola primaria, che possa permettere loro di approfondire la conoscenza del territorio di appartenenza, in particolare dal punto di vista geografico e ambientale, attraverso attività ludico-motorie e sportive in diverse stagioni dell'anno, finalizzate a favorire momenti di socialità con i ragazzi della scuola secondaria. Nello specifico, il progetto si rivolge ai bambini delle classi quinte di scuola primaria e, nel 2025-2026, anche a quelli del primo anno della scuola secondaria di primo grado. Ricordo che l'avvicinamento dei bambini alla montagna è importante per promuovere un'attività fisica completa, alla portata di tutti, volta a migliorare anche il benessere psicologico. Un giusto approccio alla montagna, a partire dai preparativi all'esecuzione dell'escursione, dallo zaino all'abbigliamento e all'attrezzatura, fino a imparare come comportarsi correttamente lungo il sentiero, rispettando l'ambiente, flora e fauna, è fondamentale affinché i giovani di oggi conoscano meglio il mondo che li circonda e possano fruirne in modo più consapevole, anche in un'ottica orientante in futuro. Nello specifico, in collaborazione con le guide alpine, sono stati proposti i seguenti programmi: ""La montagna attorno a noi"" (incentrato sulla cultura e sull'escursionismo, far conoscere le montagne che circondano la scuola o il paese in cui vivono i ragazzi); ""La montagna verticale"" (incentrato sull'arrampicata, far conoscere l'arrampicata sportiva, evidenziando come questa possa essere divertente e formativa dal punto di vista psicomotorio. Particolare attenzione verrà posta nel far capire ai bambini, ai docenti e alle famiglie che questa attività non presenta rischi oggettivi quando praticata in maniera corretta); ""Immersione in natura"" per una scuola secondaria di primo grado, anno scolastico 2025-2026, incentrato su cultura e attività outdoor su due giorni. Tengo inoltre a sottolineare che tale progetto riveste un carattere inclusivo in quanto coinvolge tutti i bambini, anche quelli con disabilità motorie, grazie all'intervento di guide alpine specializzate, in aggiunta a quelle già previste nei singoli programmi. I primi due programmi prevedono, in analogia con il progetto ""Scivolare"", una parte teorica in classe di due moduli, unitamente a una parte pratica con uscite sul territorio. La parte teorica, primo modulo, consiste nella presentazione standardizzata, 15-20 minuti circa, simile per tutte le scuole, con supporto video-fotografico sulle montagne valdostane e sulle varie attività che vi si possono svolgere. A seguire, è previsto un intervento specifico per ogni scuola con brevi video e foto riferiti specificatamente alla realtà circostante la scuola e Comune interessato. In questa parte di intervento si spiegheranno brevemente, oltre alle caratteristiche dell'ambiente circostante, le varie attività che si possono svolgere sul territorio stesso. Poi vi è un secondo modulo, che è la spiegazione di come si prepara uno zaino e di come si programma una gita semplice sulle montagne davanti a casa: meteo, cartine, sentieri, attenzione a eventuali bollettini, eccetera. La durata è di 15-20 minuti. Verrà poi proposto un gioco con gli alunni divisi in gruppi, l'obiettivo sarà quello di preparare uno zaino scegliendo il materiale adatto per una determinata escursione. C'è poi una parte pratica che è il programma ""Montagna intorno a noi"". Sono due uscite sul territorio della durata di 3-4 ore ciascuna, che consisteranno in una sessione invernale (gennaio-febbraio) di passeggiata su sentiero/terreno facile possibilmente innevato, con spiegazione delle caratteristiche delle montagne circostanti, quindi pendii, piani, soleggiamento, differenti aspetti della vegetazione, quindi l'adret o l'envers , considerazione sulle glaciazioni che hanno formato il solco vallivo, eccetera. Vi è poi una sessione primaverile (aprile-maggio), una caccia al tesoro con lo scopo di far muovere i ragazzi in maniera autonoma su terreno outdoor , stimolandoli a lavorare in gruppo. Il programma ""Montagna verticale"" consiste in due uscite della durata di 3-4 ore ciascuna, arrampicata su siti naturali o artificiali in base a convenienza logistica. Il periodo è da definire in base alla località e alla disponibilità delle strutture indoor . Il costo del progetto per gruppo classe è di 1650 euro più Iva, se dovuta, che è comprensivo di costo base giornata-guida per la parte teorica e pratica; il costo comprende le spese vive delle guide alpine, trasporto, pasti, eccetera e l'attrezzatura necessaria per svolgere il programma. L'Amministrazione ha stanziato 20.000 euro per il 2025 per la sperimentazione del progetto, coinvolgendo nell'anno scolastico 2024-2025 tre istituzioni scolastiche del primo ciclo di istruzione. Con quali criteri e modalità verranno individuate le classi che faranno parte di tale progetto sperimentale? Trattandosi di un progetto sperimentale, si partirà con tre istituzioni scolastiche individuate secondo i seguenti criteri: territorialità (quindi media e bassa Valle, Aosta e comuni viciniori, alta Valle); numero progettualità, a titolarità regionale. già avviate dall'istituzione scolastica secondo un principio di rotazione, al fine di garantire la partecipazione al maggior numero di alunni frequentanti le scuole valdostane."
47922,XVI,06/11/2024,"FORESTE E TERRITORI MONTANI, ISTRUZIONE PUBBLICA",it,Sammaritani,Paolo,1959,M,Presidente,3,30,Replica il consigliere Brunod.
47922,XVI,06/11/2024,"FORESTE E TERRITORI MONTANI, ISTRUZIONE PUBBLICA",it,Brunod,Dennis,1978,M,RV,4,3813,"Ringrazio l'Assessore per questa risposta molto completa, che ha toccato diversi temi. Soprattutto, a ogni domanda che è stata posta con l'interrogazione si è cercato di dare delle risposte per ogni punto nel modo più adeguato. È un tema a cui, come Rassemblement Valdôtain, abbiamo sempre posto molta attenzione e molta importanza, perché comunque sappiamo che il tema della montagna e tutto quello che la riguarda è un tema che possiamo cercare di migliorare e cambiare un po' le cose, se partiamo da un cambiamento a partire dai giovani e dai ragazzi. Quindi benissimo che si inizi in modo migliore a portare avanti maggiori iniziative e sempre più in sinergia con altre iniziative, in modo integrato, toccando i vari aspetti che riguardano la montagna, la natura, la sicurezza, i rischi che su quel terreno possono accadere ogni giorno. Quindi è un progetto che guardiamo con molta attenzione, ma allo stesso tempo noi ci auguriamo che, come tante volte succede, ci sono dei progetti che partono a livello sperimentale oppure ci sono delle occasioni dove... per esempio qua si dice che lo Stato ha contribuito per questo progetto - ho preso le informazioni da questo articolo - con 67.000 euro e la Regione ha integrato le risorse per completare il progetto, che quindi ammontava a un importo totale di 115.000 euro; che non siano delle iniziative che, come ribadisco, sono molto importanti, vengano svolte un anno e poi magari c'è della discontinuità, ma ci sia continuità su queste tematiche che noi riteniamo importanti e strategiche, soprattutto in questi periodi, in cui vediamo che in montagna ci sono sempre più cambiamenti climatici da gestire in modo improvviso e quindi andare a sensibilizzare i giovani, a cercare di fare loro comprendere le dinamiche anche di come ci si muove in montagna, di com'è la montagna, sia per quanto riguarda l'aspetto sportivo ma anche legato proprio alla sua morfologia del territorio, è molto importante, soprattutto da un punto di vista didattico e poi anche di approccio sul campo. Questo è un aspetto. Nell'articolo si parlava che fino ai 18 anni in Valle d'Aosta la percentuale è la più alta per quanto riguarda i ragazzi che praticano attività sportive, poi però purtroppo i valdostani si allontanano dallo sci. Qui sarebbe importante capire se nell'articolo ci si sia fermati lì o oppure capire da dati o da statistiche che magari voi possedete o che si possono approfondire, se riguarda solo lo sci oppure riguarda un calo anche nelle altre discipline e quindi capire se si può andare a lavorare in più settori. Un altro aspetto molto importante è che noi suggeriamo, come lei ha ben detto, ovviamente a partire da questa fine anno e poi il prossimo anno si andranno a selezionare alcune istituzioni scolastiche, quindi un tot di classi, un tot di alunni limitato per partire in via sperimentale con questa iniziativa, ovviamente l'auspicio è che poi con gli anni vengano aumentate le risorse a disposizione, ampliato il progetto per cercare di permettere a un maggior numero di ragazzi, quindi a più istituzioni scolastiche possibili, di percorrere questa strada per arrivare a dei grandi obiettivi di istruire al meglio tutti i giovani su quelle che sono le opportunità e i rischi della montagna e quindi di cos'è, in modo concreto, la Valle d'Aosta per il loro futuro. Questo è quanto. Infine, sarebbe anche molto opportuno andare a trasmettere, oltre a tutti gli aspetti positivi che lei ha citato nella risposta, anche quel concetto di autoresponsabilità che, quando affronteremo la legge di revisione dell'ordinamento giuridico regionale, avremo all'interno di un articolo, quindi anche questo passaggio, portarlo all'interno di questa iniziativa, crediamo che possa essere una bella occasione per andare a iniziare questo percorso nel migliore dei modi."
47923,XVI,06/11/2024,"ENERGIA, Risparmio energetico e fonti alternative",it,Sammaritani,Paolo,1959,M,Presidente,1,93,"Passiamo al punto 39 all'ordine del giorno. Per il governo, la parola all'assessore Bertschy."
47923,XVI,06/11/2024,"ENERGIA, Risparmio energetico e fonti alternative",it,Bertschy,Luigi Giovanni,1965,M,UV,2,5175,"La Consigliera interroga il Governo per avere notizie in merito ai componenti del tavolo tecnico di coordinamento per lo sviluppo delle comunità energetiche rinnovabili. Il tavolo tecnico è composto dai seguenti soggetti: Struttura sviluppo energetico sostenibile, Camera valdostana delle imprese e delle professioni, Consorzio degli Enti Locali della Valle d'Aosta, Servizio Coa Energia di Finaosta, di seguito Coa Energia. Ognuno di questi componenti individua un proprio rappresentante o il suo delegato competente in materia. I compiti del tavolo sono identificati nei 5 commi previsti sull'articolo e danno al tavolo tutta una serie di attività che vanno dalla promozione per favorire la creazione di configurazioni di autoconsumo sul territorio regionale, ad analizzare i dati di monitoraggio delle configurazioni autoconsumo diffuso, ove disponibili, a confrontarsi proattivamente sull'evoluzione delle configurazioni di autoconsumo diffuse sul territorio regionale, a proporre eventuali azioni migliorative di indirizzo per l'attuazione della presente legge, a predisporre una relazione annuale per l'Assessore regionale competente in materia di energia ai fini della successiva illustrazione alla Commissione consiliare di riferimento. Per il primo quesito (""se i rappresentanti del Celva e della Chambre nel tavolo tecnico saranno scelti come qualificati esperti""), come evidenziato nelle premesse, la scelta dei rappresentanti incaricati è demandata alla libera scelta di soggetti partecipanti al tavolo tecnico. Tralasciando la definizione ""perimetro delle caratteristiche, deve avere un funzionario o un esperto per poter essere dichiarato qualificato esperto"", risulta difficile, in questa prima fase di attuazione della normativa in ambito di autoconsumo diffuso, poter individuare personale qualificato esperto sia per la quasi assenza di percorsi formativi in tale ambito, sia per il breve periodo di tempo che è trascorso dalla completa definizione del quadro normativo in materia. Pertanto, come specificato dalla delibera d'istituzione del tavolo, i soggetti partecipanti individuano il proprio rappresentante sulle tematiche attinenti alle Cer, che ricordiamo essere varie e diversificate in quanto implicano conoscenze non solo energetiche, ma anche giuridiche e sociali, nonché la verifica delle modalità di applicazione e dell'impatto della normativa e delle connesse misure attuative rispetto alla Pubblica amministrazione e alle imprese. Si specifica inoltre che la presenza del Celva e della Chambre al tavolo tecnico non è finalizzata al solo apporto di conoscenze tecniche sulla materia in questione, ma è soprattutto utile anche ai fini dell'interlocuzione con il territorio, in quanto stakeholder di riferimento per enti locali e imprese, soggetti potenzialmente interessati allo sviluppo delle comunità energetiche rinnovabili. Nell'attesa della formalizzazione della designazione dei membri del tavolo tecnico, si è tenuta una prima riunione lo scorso lunedì 28 ottobre; durante la stessa è stato evidenziato come ciascun soggetto potrà avvalersi di consulenze e collaborazioni specifiche, che potranno essere coinvolte nei lavori del tavolo. In particolare, per quanto riguarda la Regione e il Coa Energia si evidenzia la collaborazione già in essere con il GSE, l'avvio di contatti con RSE per la definizione di un accordo di collaborazione, oltre alla consulenza attivata con lo studio Sani Zangrando per gli aspetti giuridico-amministrativi. Si segnala inoltre che, qualora il tavolo tecnico evidenziasse l'esigenza di reperire professionalità altamente specializzata su specifici temi da approfondire, potranno essere coinvolti esperti esterni e le eventuali spese derivanti potranno trovare copertura nei piani operativi annuali del Coa Energia. ""Quali sono i nominativi e le qualifiche dei componenti, il tavolo tecnico Cer e con quale provvedimento sono stati individuati?"": analogamente a quanto fatto su altri tavoli tecnici, non è prevista l'adozione di un provvedimento specifico per l'individuazione di componenti, ma ovviamente ogni ente li nomina con i provvedimenti che ritiene opportuni. I nominativi sono stati individuati dai soggetti partecipanti e saranno trasmessi formalmente. Per quanto riguarda il Coa Energia di Finaosta per la riunione del tavolo del 28 ottobre è stata trasmessa una nota con la designazione di Genny Brunet in sostituzione di Andrea Comé. La designazione formale è stata fatta il 31 ottobre in Consiglio di amministrazione. Attendiamo che venga formalizzata e protocollata la nomina. Per quanto riguarda la Chambre, ha partecipato Federico Molino. Anche qui, la Chambre sta predisponendo l'atto di nomina e per quanto riguarda il Celva è stato rappresentato da Mattia Calliano e supplente è stata nominata Sara Pinet. Per quanto Riguarda lo sviluppo energetico sostenibile, hanno preso parte al tavolo Tamara Cappellari, Simone Gamba e Ingrid Bal. ""In che data si è svolta o si svolgerà la riunione di inserimento del tavolo tecnico?"": si è svolto questo primo tavolo il 28 ottobre e ci sarà a breve, una volta formalizzato da parte di tutti gli enti, un secondo incontro nelle prossime settimane."
47923,XVI,06/11/2024,"ENERGIA, Risparmio energetico e fonti alternative",it,Sammaritani,Paolo,1959,M,Presidente,3,51,"Per la replica, la parola alla consigliera Minelli."
47923,XVI,06/11/2024,"ENERGIA, Risparmio energetico e fonti alternative",it,Minelli,Chiara,1966,F,PCP,4,3549,"Io, quando ho letto la delibera 1166 del 23 settembre scorso, devo dire che ho provato un certo sconcerto, Assessore, perché si tratta di una delibera che riprende, ma solo in parte, quanto è previsto da quella legge che abbiamo discusso e votato qui a luglio: la delibera infatti nulla dice sulla effettiva composizione del tavolo tecnico; cioè, ricalca semplicemente la parte dell'articolo che c'è in legge, ed è questo il motivo per cui ho depositato l'interrogazione, perché - lei lo ricorderà sicuramente - nell'elaborazione della legge numero 15 - lo ricorderanno anche i colleghi - era stata posta una particolare attenzione all'individuazione dei compiti e alla composizione di quel tavolo. Noi avevamo insistito affinché i soggetti componenti e le caratteristiche di questi soggetti che ritenevamo fossero importanti, dovessero essere indicati in legge. Voi avevate preferito che si indicassero soltanto nella relazione, non nell'articolato. In quella delibera non si evidenzia però la necessità che i rappresentanti della Chambre e del Celva siano dei tecnici qualificati, come era stato concordato, perché avevamo fatto una mediazione per arrivare all'approvazione di quella legge e nella delibera che abbiamo visto noi ci aspettavamo i nominativi, anche perché erano ormai passati due mesi. Ci aspettavamo tutti che ci fosse qualche informazione in più, perché la costituzione e l'operatività del tavolo è una cosa assolutamente urgente. Ora lei ci dice che c'è stata una prima riunione che, se ho capito bene, non è quella che ha già formalizzato la composizione completa del tavolo, ma è propedeutica alla stessa. Ci ha detto che hanno partecipato per la Chambre il dottor Molino, per il Celva Calliano, però questa classificazione, diciamo così, questa caratteristica della esperienza non c'è. Lei mi dice ""non devono essere soltanto dei tecnici con delle conoscenze in campo energetico, ma deve esserci anche qualcuno che conosce bene la realtà economica e quella dei Comuni""; nessuno dice di no, però quello che si era concordato era una cosa assolutamente diversa. Questa risposta non mi soddisfa perché non è stata rispettata la mediazione a cui si era si era giunti. L'altra questione è che abbiamo approvato una legge, se non ricordo male, il 27-28 di luglio; il 28 di ottobre (quindi sono passati tre mesi), questo tavolo ancora formalmente non esiste, perché qualcuno ha nominato, qualcuno deve nominare, è arrivata la designazione formale del Coa, ma le altre si stanno aspettando. Io credo che si debba ingranare una marcia diversa perché c'è una urgenza che abbiamo segnalato più e più volte e che riguarda l'iter che sottintende alla creazione, alla costituzione e alla diffusione delle Cer, perché per quello che riguarda le Cer pubbliche siamo assolutamente in alto mare e - come ho già detto più di una volta - siamo preoccupati perché l'impressione è che non ci sia una concreta e una efficace volontà di operare. Non solo. Il movimento delle Cer in Valle d'Aosta potrebbe essere robusto e dovrebbe essere capillare; abbiamo visto il bando che è stato emanato, ma ci pare, perché abbiamo parlato anche con qualcuno, che Sindaci e Amministratori siano in difficoltà e siamo sempre e più convinti, anche rispetto a prima, che senza una regia regionale il rischio è che si realizzerà alla fine qualcosa di estremamente minimale, limitato e poco incisivo. Secondo noi, è un peccato, perché si rischia di non cogliere appieno una opportunità che è importante e che nella nostra regione potrebbe avere uno sviluppo notevole."
47924,XVI,06/11/2024,"TRASPORTI E VIABILITÀ, Trasporti",it,Sammaritani,Paolo,1959,M,Presidente,1,93,"Passiamo al punto 40 all'ordine del giorno. Per il Governo, la parola all'assessore Bertschy."
47924,XVI,06/11/2024,"TRASPORTI E VIABILITÀ, Trasporti",it,Bertschy,Luigi Giovanni,1965,M,UV,2,5059,"Collega Manfrin, ho fatto un po' fatica a organizzare la risposta. Lo dico sinceramente, ma nel senso che, se poi è possibile avere qualche informazione in più, mi prendo l'impegno per completarla, perché da alcune premesse è stato difficile poi provare a organizzare una risposta. In ogni caso, per venire alla prima domanda (""se si è a conoscenza di quanto segnalato""), qui c'è più di una segnalazione, però mancano dei riferimenti precisi. Ripeto, io proverò a darle alcune risposte, ma consideriamo l'iniziativa aperta a una successiva informazione. Per quanto riguarda la prima premessa (è stata inviata una lettera agli organi di informazione che dice che l'autobus impiega un'ora e mezza), ci sono differenti orari di percorrenza: ci sono, per esempio, gli autobus diretti Aosta-Ivrea, che ci mettono meno di un'ora. Il servizio sostitutivo deve, per sua natura, cercare di dare una risposta a tutti gli utenti sul territorio, quindi ci sono autobus che fanno tutte le fermate, ci sono autobus diretti, ci sono autobus semidiretti, quelli che portano le persone in bassa Valle, e stiamo sempre più utilizzando percorsi autostradali e quindi i tempi di percorrenza non sono un'ora e mezza, ma possono anche essere un'ora e mezza quando dobbiamo dare continuità ai viaggi delle persone. ""Appreso da segnalazioni ricevute - vado sulle premesse perché la domanda credo sia articolata sulle varie premesse - che alcune volte gli autobus sostitutivi previsti non effettuano poi concretamente il servizio"": a noi non risulta, c'è anche tutto un controllo che viene fatto, ovviamente, e quando capita questo viene segnalato. Parte la scorta nel caso debba essere sostituito, però un servizio deve essere fatto; quando non viene realizzato in qualche maniera va - a meno che non sia successo qualcosa di particolare - integrato con l'organizzazione che ci hanno dato. Abbiamo prorogato le scorte proprio per dare continuità a tutte le stagioni e per capire bene quali sono gli effetti del servizio. C'è poi un'altra considerazione: ""appreso nello specifico che il 16 settembre scorso sulle tre corse previste in partenza a Ivrea, con due che avevano... la corsa ""semi"" diretta prevista è stata soppressa..."" C'è una lunga premessa, noi qui non siamo riusciti a capire di che cosa si trattava e quindi magari se ha delle informazioni in più le raccolgo ancora. Il 16 settembre c'è stato il cambio di orario, quindi non so se questo sia riferito a quel momento di cambio dell'orario, se ci sono delle informazioni in più, ma, ripeto, rispetto a questo ci prendiamo l'impegno di fare un'ulteriore verifica. L'episodio del trasbordo ci sembra molto strano, noi non abbiamo avuto notizia e, ripeto, c'è un controllo sia da parte di Trenitalia che da parte nostra con servizio adeguato. Se c'è qualcosa che è sfuggito ben volentieri lo approfondiamo. Si dice poi ""appreso infine casi di soppressione delle corse previste che si sono verificati più volte"": la soppressione delle corse sicuramente non risulta in questa misura, può capitare; nel caso specifico può capitare in alcune situazioni. Succede quasi di più sul tratto ferroviario perché lì poi ci sono delle interruzioni che sono dovute ai problemi delle infrastrutture e può capitare in questo senso. Quelli poi vengono riprotetti con le corse autostradali. Però, ripeto, tutto questo è obiettivo di approfondimento e ben volentieri, se ci sono delle segnalazioni, completeremo la nostra analisi. Per venire alla seconda domanda (""se i gestori delle corse sostitutive abbiano informato l'Assessorato circa le corse soppresse""): rispetto all'informazione siamo direttamente noi che interveniamo attraverso Trenitalia, c'è una sala operativa che lavora giornalmente rispetto all'organizzazione dei servizi. Se ci sono delle soppressioni, c'è tutta una procedura che viene attivata e noi verifichiamo a campione - un campione molto importante con i nostri servizi - la qualità del servizio reso viaggiando direttamente con il personale che si occupa di questi controlli sugli autobus sostitutivi. Per quanto riguarda ""se siano state pagate corse sostitutive ai gestori della tratta senza che fosse effettuato il servizio"", questo non deve avvenire, c'è un contratto che regola i rapporti. Si lavora su base trimestrale. Tutte le corse sono oggetto di un controllo. A ogni corsa c'è una registrazione dei punti di partenza e di arrivo, quindi se dovesse capitare questo deve rientrare in questa relazione trimestrale, dove poi si fanno le verifiche e i pagamenti del caso. Quindi, ripeto, è una risposta, la mia, magari non così dettagliata. Se ci sono da parte sua informazioni più puntuali o richieste più puntuali continuiamo ad approfondire, e, ripeto, proprio perché tutto questo è regolato, la Regione... il contratto è gestito da Trenitalia, che ha affidato a Busitalia questo servizio attraverso un gestore. Noi non siamo coloro che gestiscono il contratto, ma ovviamente sosteniamo le spese, come le sostenevamo per il trasporto ferroviario, quindi a disposizione per continuare a controllare i servizi."
47924,XVI,06/11/2024,"TRASPORTI E VIABILITÀ, Trasporti",it,Sammaritani,Paolo,1959,M,Presidente,3,49,"Per la replica, la parola al consigliere Manfrin."
47924,XVI,06/11/2024,"TRASPORTI E VIABILITÀ, Trasporti",it,Manfrin,Andrea Fabrizio,1983,M,LEGA VDA,4,2532,"Grazie Assessore per la sua risposta, che mi rendo conto non fosse facile, anche perché, in realtà, noi siamo stati - glielo dico in tutta franchezza - un po' sommersi da queste segnalazioni e quindi anche fare una cernita non è stato semplice. Il problema è che - lo riassumo per sommi capi, poi a questo punto le farò avere le segnalazioni precise - credo sia un po' difficile ricostruire ex post quello che è accaduto, però credo che la parte della sua risposta più chiara e più efficace sia quella dove dice che a lei non risultano soppressioni di corse. In realtà quello che è stato segnalato è che invece queste soppressioni ci sono state e sono state fatte a più riprese e banalmente ancora domenica c'è stato un vero e proprio travaglio per riuscire a scendere a Torino. Quattro ore di viaggio fra soppressioni, mancate coincidenze con i treni, autisti che annunciavano che il treno avrebbe aspettato perché c'era il ritardo famoso, quello di cui si è parlato anche oggi con la bretella di Santhià, e poi dopo in realtà nessun treno ha aspettato e quindi c'è stata poi una dilatazione dei tempi. Ci sono alcune criticità che però, evidentemente, dalla sua risposta si evince che non vengono comunicate; a questo punto gliele dettaglieremo con i tempi e gli orari. Io non so se poi con il dettaglio dei tempi degli orari lei potrà andare in azienda a chiedere conto di queste soppressioni perché, a questo punto, se non sono state comunicate, la risposta sarà ""a noi non risulta""; però chiaramente le indicazioni ci sono. Banalmente, io credo che però, riportando almeno questo, cioè la lettera che è stata trasmessa e pubblicata da alcuni organi di informazione rispetto alla questione dei tempi di percorrenza, lei abbia potuto prendere visione - immagino - almeno di questo. Immagino di sì. Su questo almeno ha potuto ricostruire e credo che sia la parte di cui lei ha parlato, cioè la questione delle tratte che ci mettono più tempo o meno tempo. Quello che le segnalo è che forse ci sono alcune incongruenze che vanno approfondite, soprattutto quando si dice che ci sono un numero di bus sostitutivi che effettuano un servizio e poi in realtà sono un numero inferiore, quindi probabilmente qualche approfondimento in questo senso andrà fatto e le forniremo tutta la documentazione. Per il momento, la ringraziamo e siamo certi che almeno questa segnalazione - per quanto non così precisa ed esaustiva, ma eravamo convinti che lei fosse a conoscenza del tutto - stimolerà una maggiore attenzione da questo momento in poi."
47925,XVI,06/11/2024,"TRASPORTI E VIABILITÀ, Trasporti",it,Sammaritani,Paolo,1959,M,Presidente,1,93,"Passiamo al punto 41 all'ordine del giorno. Per il Governo, la parola all'assessore Bertschy."
47925,XVI,06/11/2024,"TRASPORTI E VIABILITÀ, Trasporti",it,Bertschy,Luigi Giovanni,1965,M,UV,2,1924,"L'interrogazione è rispetto all'informazione relativa al cronoprogramma dei lavori di elettrificazione della tratta ferroviaria Ivrea-Aosta. La domanda è ""se tutte le attività propedeutiche previste per il periodo gennaio-maggio 2024 sono concluse"": le attività propedeutiche ai lavori in corso sono concluse, talune attività propedeutiche devono essere ancora effettuate in quanto funzionali ai lavori che saranno effettuati successivamente. Punto due (""se tutti i lavori il cui programma prevedeva l'inizio dei lavori nei mesi di giugno, luglio, settembre, ottobre 2024 sono effettivamente iniziati""), sentito RFI, che conferma che i lavori in corso sono allineati con il programma. ""Con quale sistema e modalità la Regione provvede al monitoraggio permanente sulla realizzazione delle opere?"": ovviamente, il monitoraggio avviene attraverso le interlocuzioni continue delle strutture tecniche con le strutture tecniche di RFI, attraverso un controllo puntuale anche da parte delle strutture rispetto all'avanzamento della progettazione. Ovviamente, non è la Regione che gestisce il contratto con l'impresa che realizza i lavori e quindi l'interlocuzione è un'interlocuzione continua con RFI. In questo momento ci sono dei contatti quotidiani con gli altri attori che devono essere interessati dai lavori dei cantieri, in particolare gli enti locali, perché c'è una programmazione sia rispetto ai lavori dell'elettrificazione della ferrovia che rispetto a quello che poi va preventivato in termini di viabilità e di percorrenza e dei cantieri, anche sugli investimenti che vengono realizzati, interessando la viabilità regionale o la viabilità comunale. Il lavoro è un lavoro che tiene in considerazione i tanti aspetti e le tante complessità sulle quali bisogna cercare di lavorare insieme, avanzando velocemente, visti anche i tempi di esecuzione di questi lavori che, ricordiamo, dovranno concludersi entro giugno 2026."
47925,XVI,06/11/2024,"TRASPORTI E VIABILITÀ, Trasporti",it,Sammaritani,Paolo,1959,M,Presidente,3,51,"Per la replica, la parola alla consigliera Minelli."
47925,XVI,06/11/2024,"TRASPORTI E VIABILITÀ, Trasporti",it,Minelli,Chiara,1966,F,PCP,4,2755,"Una delle risposte relative al cronoprogramma era stata in qualche maniera anticipata in quell'incontro dell'8 di ottobre e cioè che, secondo l'amministratore delegato, c'è conferma che i lavori termineranno come previsto entro il 2026 e in realtà entro la prima parte dell'anno, i primi sei mesi del 2026, perché poi sappiamo che i sei mesi successivi saranno quelli necessari ai collaudi e a tutta quella che è la parte più burocratica, per arrivare a dicembre del 2026 alla riapertura della linea. In quell'occasione, che era quella in cui è stato firmato anche il protocollo, qualche dettaglio, nella prima parte, era venuto; poi, come dicevamo questa mattina, sulla questione del protocollo di intesa poco c'era stato detto e, secondo me, poco c'è anche in quello che ho ricevuto, perché mi aspettavo delle cose diverse. Ma, al di là di questo, il cronoprogramma, che io avevo ricevuto con accesso agli atti a maggio 2024, prevedeva tutta una serie di lavori, di interventi dettagliati, molto dettagliati, con le date di partenza ed era su quello che io volevo avere delle conferme. Lei mi ha detto che si è allineati a quello che era il cronoprogramma. Sarei stata più contenta se lei avesse fatto un dettaglio, anche perché per quello che riguarda, per esempio, le sottostazioni elettriche: per Aosta si parlava di inizio lavori a ottobre 2024, così come per quello che riguarda gli interventi e i fabbricati viaggiatori, a luglio 2024. Io sulla questione di Aosta non sono così sicura che sia tutto così - anche perché ottobre è finito da pochi giorni, questo bisogna anche dirlo -, però speriamo che questo cronoprogramma sia seguito paro-paro così come è stato inviato. C'era anche stato detto che potevano esserci delle variazioni, perché in corso d'opera è possibile che sia così, però al momento lei ci dice che è tutto confermato, per cui verificheremo. Sulla questione delle modalità con cui la Regione provvede al monitoraggio lei dice ""non siamo noi che abbiamo in capo i lavori, è RFI, quindi c'è un'interlocuzione, ma sono loro che devono seguire più specificatamente i lavori"". Ecco, quello che noi raccomandiamo sicuramente è che ci sia un controllo, come sono sicura che sia stato fatto e spero che continuerà ad esserci, puntuale e continuo. Lo dico anche perché so che ci sono delle difficoltà per quello che riguarda anche il personale che deve essere preposto a questo, visto che purtroppo carenze a livello proprio di organico ce ne sono e non è una colpa, però è un dato di fatto. Sulla questione del cronoprogramma lei mi ha detto ""siamo allineati"" e non mi ha parlato di variazioni, quindi io prendo per buono quello che era stato consegnato a maggio e vedremo di verificare puntualmente questi lavori, come sono stati fatti."
47926,XVI,06/11/2024,"TRASPORTI E VIABILITÀ, Impianti a fune",it,Sammaritani,Paolo,1959,M,Presidente,1,95,Passiamo alla trattazione del punto 42 all'ordine del giorno. La parola all'assessore Bertschy.
47926,XVI,06/11/2024,"TRASPORTI E VIABILITÀ, Impianti a fune",it,Bertschy,Luigi Giovanni,1965,M,UV,2,3437,"""Tempistiche e costi per la realizzazione del nuovo progetto funiviario Pila-Couis"". La prima domanda chiede lo stato della progettazione dei lavori relativi alla ipotizzata Stella del Couis: la progettazione esecutiva della nuova telecabina Pila-Couis e dell'annesso bar-ristorante panoramico è stata approvata dal Consiglio di amministrazione della società Pila in data 10/06/2024, a seguito della conclusione con esito positivo dell'attività di verifica preventiva prevista dell'articolo 26 del decreto legislativo 50/2016. Conseguentemente, nel corso dell'estate 2024, è stato possibile dare corso all'esecuzione del bar-ristorante panoramico contestualmente all'esecuzione del secondo tronco dell'impianto funiviario. Con riferimento al bar-ristorante panoramico, risultano ultimate, allo stato attuale, tutte le strutture in cemento armato, quelle in carpenteria metallica e una parte degli impianti civili. Sono in corso di realizzazione il completamento della copertura e la posa dei serramenti esterni di tamponamento, mentre il completamento delle opere con l'ultimazione degli impianti civili e le finiture è previsto nel corso della prossima estate. ""Se sia stata prevista la realizzazione di uno studio per individuare la migliore configurazione gestoria del rifugio"": sì, è previsto uno studio. La società ha incaricato un professionista esperto in materia, con un piano economico finanziario relativo al punto ristoro, nel quale vengono sintetizzati i riflessi patrimoniali, finanziari, economici derivanti dall'attuazione dell'investimento della relativa gestione. Riguardo alla domanda tre (""tempistiche e costi dell'intera operazione funiviaria Pila-Couis, comprensiva degli impianti di innevamento, adozione acqua e carburante, impianti a energia rinnovabile, realizzazione rifugio""), il cronoprogramma dei lavori prevede l'ultimazione delle opere nel corso della prossima estate, con la realizzazione del primo tronco dell'impianto del centro servizi previsto in corrispondenza della stazione di partenza e il complemento del bar-ristorante panoramico in tempo utile per l'avvio della stagione invernale 2025-2026. Relativamente alle opere accessorie, segnatamente agli interventi di adeguamento delle piste, comprensivi della realizzazione dei sistemi di protezione paravalanghe e anticaduta e dell'impianto di innevamento programmato, sono stati pressoché ultimati tutti gli interventi previsti, a eccezione di alcuni tratti di linea dell'impianto di innevamento interferenti, che verranno conseguentemente realizzati nel corso della prossima estate. Il costo complessivo dell'opera, comprensivo del bar-ristorante, delle opere accessorie, adeguamento pista, impianto innevamento, sistemi di protezione e tutto quello che serve, è superiore ai 60 milioni di euro ed è distribuito attraverso finanziamenti diretti della Pila, finanziamenti con autofinanziamento e l'utilizzo dei finanziamenti previsti dalla legge 8. Sicuramente, prima dell'avvio delle feste natalizie sarà attivato il secondo troncone dell'impianto, quello che collega Couis 1, quindi ci sarà già a partire da quest'anno la possibilità di utilizzare una parte dell'impianto. L'obiettivo della società è di accelerare le operazioni conclusive, di investimento, di riuscire a completare i collaudi anche prima delle festività, però, al momento, non siamo in grado di dare una data definitiva e certa di avvio dell'utilizzo di questo secondo troncone."
47926,XVI,06/11/2024,"TRASPORTI E VIABILITÀ, Impianti a fune",it,Sammaritani,Paolo,1959,M,Presidente,3,49,La parola al consigliere Lucianaz per la replica.
47926,XVI,06/11/2024,"TRASPORTI E VIABILITÀ, Impianti a fune",it,Lucianaz,Diego,1963,M,RV,4,3013,"Intanto la ringrazio Assessore per la risposta. Devo rettificare la critica che le ho fatto nello scorso Consiglio quando - ho avuto modo già di dirlo per strada - le ho dato un voto gravemente insufficiente. Ho visto che poi è stato sistemato il montacarichi qui alla stazione e quindi bravo per il pronto intervento. È anche vero che in quel montacarichi una bici ci sta e non pensavo ci stesse, quindi modifico da ""gravemente"" a ""solo insufficiente"" quella risposta. Comunque, grazie. Invece parliamo di Pila. La Couis Star... L'8 febbraio le avevo posto queste domande e lei giustamente, rispondendo dell'opera che stava procedendo, i lavori per realizzare il troncone a monte, ha avuto modo di dire che i lavori relativi al punto di ristoro panoramico verranno avviati nel corso della prossima estate - come effettivamente mi ha confermato ora -, eseguiti contestualmente alla realizzazione del secondo tronco dell'impianto funiviario. Contestualmente, però, diceva, ""il progetto esecutivo relativo alle opere non funiviarie è in fase di perfezionamento, verrà sottoposto quanto prima alla verifica prevista all'articolo 26, eccetera"", quello che ancora ha affermato. E io son fermo lì; probabilmente mi sono perso dei passaggi, però lei si ricorda bene e io capisco che lei abbia tantissimi impegni, però ci aveva promesso di fornirci un dettaglio un po' più completo dello studio, avevamo chiesto qualche progettualità, qualche riporto grafico di questa opera, non abbiamo ottenuto nulla e ora ci troviamo con questa opera già realizzata. La seconda domanda riguardava lo studio realizzato, se si potesse avere una relazione oppure un accenno in Commissione. Ci aveva promesso anche che sarebbe venuto in Commissione a relazionare. Io non ho sentito nulla sulla stazione di Pila, però questo studio sulla gestione del rifugio del Couis 1, se ci fosse modo di avere qualche informazione in più, penso che sia utile per tutta la popolazione. Apprendiamo che prima delle festività probabilmente sarà già in funzione il tronco II, quindi è sicuramente una buona notizia che tutti quanti stanno aspettando con trepidazione; però io sulla struttura Stella del Couis - e ve l'ho segnato nelle premesse - continuo ad avere parecchie perplessità, perché abbiamo l'assessore Sapinet, il presidente Testolin che continuano a ricordarci che c'è un drammatico cambiamento climatico, condizioni meteorologiche estreme che comportano un modo diverso di gestire la montagna o il territorio e poi facciamo una struttura che io sarò curioso di vedere quanto saprà resistere all'impatto meteorologico posto sulla Platta di Grevon, zona veramente battuta dalle intemperie; però speriamo nel sole, che ci siano sempre delle belle giornate. Continuo ad avere dei dubbi, sono curioso di vedere cosa si realizzerà. Ribadisco il fatto che noi non abbiamo visto un documento che sia uno, un progetto che sia uno. Dobbiamo fidarci delle sue parole. Ci aveva promesso parecchie informazioni, non le abbiamo ottenute. Staremo a vedere."
47927,XVI,06/11/2024,"INDUSTRIA, LAVORO",it,Sammaritani,Paolo,1959,M,Presidente,1,93,"Passiamo al punto 43 all'ordine del giorno. Per il Governo, la parola all'assessore Bertschy."
47927,XVI,06/11/2024,"INDUSTRIA, LAVORO",it,Bertschy,Luigi Giovanni,1965,M,UV,2,4188,"La consigliera Guichardaz interroga il Governo per avere notizie sulle prospettive per garantire il mantenimento occupazionale presso gli stabilimenti Eltek e Itw Fusion di Hône. Ovviamente, il Governo su questi due stabilimenti, ma come sulla situazione generale per quello che riguarda l' automotive , ha un contatto continuo con l'attività di imprese avendo compiti che non possono essere ovviamente né di gestione né di intervento diretto, ma di rapporti rispetto all'attività e alla ricaduta di una situazione che a livello, in particolare, europeo sta determinando grandi problemi su tutta quella che è la filiera dell'automotive, anche in Paesi importanti come la Germania. Abbiamo tutti letto delle trattative che sono in corso rispetto ad alcune grandi aziende produttrici, quindi tutto questo in qualche maniera in questo momento crea problemi a tutta la filiera. Da quello che si apprende, ma anche da quello che ci siamo detti in questo momento, si tratta ancora di un momento di gestione della situazione. Sono due situazioni un po' diverse, quelle dei due stabilimenti: Itw è completamente legata al settore automotive, mentre Eltek per una parte della sua produzione inizia a lavorare anche nel settore biomedicale. Questo è un po' il frutto dell'attività di ricerca degli anni passati, speriamo che in questa prospettiva possa continuare a crescere una filiera all'interno della produzione aziendale che va in questa direzione, perché questo diversificare la produzione, come sempre, può anche essere utile rispetto alla situazione generale del mercato. Per il resto della produzione, anche Eltek si occupa del settore degli elettrodomestici e dell'automotive, quindi rispetto a questo, in questo momento, ci sono alcune attenzioni. Quello che ho potuto constatare nei rapporti con le due aziende è che però si tratta di un periodo limitato, chiesto in maniera maggiore di quello che è il vero utilizzo, in particolare per ora ci si occupa di... La cassa integrazione sull'Eltek riguarda un turno completo di lavoro per un reparto. La speranza è che ci sia una ripresa a partire dal prossimo semestre, ma non dipende in questo momento direttamente dall'azienda. Stessa cosa vale per Itw, che soprattutto ha anche cercato di regolare l'attività di gestione dei magazzini proprio perché c'è in questo momento un calo e la richiesta di cassa integrazione serve per cercare di organizzare al meglio la fase di fermo del lavoro, cercando di distribuire in maniera equa questa su tutti i lavoratori, cercando di essere il più possibile attenti a non gravare su un reparto piuttosto che su un altro. L'impegno che ho in questo momento è quello di mantenere i contatti con queste due aziende e di continuare a investire nei settori della ricerca cercando di creare condizioni affinché tutte le aziende in generale, non solo queste, possano continuare a provare a costruire progetti di sviluppo, anche in direzioni diverse, e quello che ci siamo presi l'impegno di fare è di risentirci nei primi giorni già di dicembre per capire se la situazione permarrà o se nel prossimo semestre, primo semestre 2025, ci potranno essere eventuali nuove valutazioni da parte dei due stabilimenti. Il settore automotive non riguarda solo queste due aziende. Come dicevo, noi siamo in contatto anche con altre aziende che stanno cercando di gestire al meglio questa fase, che è una fase di rallentamento del mercato e ribadiamo quello che ogni tanto ci diciamo qui - in particolare il collega Perron lo sostiene in maniera molto determinata - c'è necessità che il Governo europeo e il Governo italiano siano molto chiari sui progetti di sviluppo dell'automotive, sugli investimenti da dedicare alle aziende. C'è la grandissima discussione in Italia legata a Stellantis perché, come tutti sappiamo, i progetti di crescita, in particolare dell'auto elettrica, non sono stati rispettati. Ci sono delle contrazioni di produzione che hanno necessità di vedere dei programmi di sviluppo finanziati a livello europeo, a livello italiano, affinché le industrie possano tornare a sostenere un ciclo produttivo che dia la migliore risposta possibile ai lavoratori e anche allo sviluppo dei nostri territori."
47927,XVI,06/11/2024,"INDUSTRIA, LAVORO",it,Sammaritani,Paolo,1959,M,Presidente,3,59,Per la replica la parola alla consigliera Erika Guichardaz.
47927,XVI,06/11/2024,"INDUSTRIA, LAVORO",it,Guichardaz,Erika,1976,F,PCP,4,1149,"Assessore, abbiamo parlato più volte dell'MCV di Verrès, anch'essa legata a Stellantis. In queste settimane invece i sindacati hanno posto fortemente l'attenzione su questi due stabilimenti proprio per la questione di cassa integrazione di cui lei parlava e soprattutto perché sotto questo punto di vista non si vedono - o perlomeno è quello che abbiamo appreso leggendo i comunicati -, grandi spiragli in questo senso. C'è una forte preoccupazione, quindi sicuramente sarebbe importante qualche volta poter affrontare anche la questione dell'industria in Valle d'Aosta, che non è solo CAS, ma soprattutto in bassa Valle, sicuramente è una realtà importante e lei forse meglio di altri lo sa, quindi sicuramente sotto questo punto di vista anche il fatto di essere estremamente legati all'automotive e soprattutto a Stellantis sta portando queste aziende a essere in difficoltà. Noi sicuramente porremo più avanti di nuovo l'attenzione rispetto a questi stabilimenti per capire se in qualche modo le aziende hanno trovato il modo di risollevarsi, ben coscienti di quello che lei diceva rispetto alla crisi generale dell'automotive in questo momento."
47928,XVI,06/11/2024,"SPORT E TEMPO LIBERO, Infrastrutture ricreativo-sportive",it,Sammaritani,Paolo,1959,M,Presidente,1,106,Passiamo alla trattazione del punto 44 all'ordine del giorno. Risponde per il Governo l'assessore Sapinet.
47928,XVI,06/11/2024,"SPORT E TEMPO LIBERO, Infrastrutture ricreativo-sportive",it,Sapinet,Davide,1976,M,UV,2,3861,"Il collega riporta il discorso sul Palaindoor. Come ricorda nell'interrogazione, il Palaindoor è inserito tra quelle opere definite di interesse regionale, in quanto tale Amministrazione regionale ha inteso contribuire ai costi in capo al Comune di Aosta per i lavori di messa a norma dell'impianto ai fini dell'ottenimento della certificazione di prevenzione incendi. In particolare, sono state adottate a tale scopo, negli ultimi due anni, due diverse deliberazioni. Ripercorriamo il percorso: con la prima, la 1438 del novembre del 2021, la Regione ha previsto un finanziamento complessivo di 470.000 euro a favore del Comune di Aosta a titolo di contributo per la copertura del 50% dei costi preventivati per l'adeguamento antincendio del Palaindoor. Di questi, 150.000 euro sono relativi ai lavori del primo lotto che si sono conclusi a fine 2022 e hanno permesso, come ricorda anche il proponente, la riattivazione, a partire dal febbraio del 2023, di alcune attività sportive nella struttura: il tennis, l'atletica leggera e l'arrampicata sportiva. Gli ulteriori 320.000 euro stanziati dalla Regione riguardano invece i lavori del secondo lotto in corso di ultimazione. Con la seconda deliberazione, la numero 1471 del dicembre 2022, la Regione ha accordato un aggiornamento del finanziamento, sopra ricordato, a parziale copertura di quelli che sono gli aumenti di costi dovuti all'adeguamento dei prezzi per le forniture e i lavori, dell'ammontare complessivo di 84.000 euro, dei quali 20.000 sul primo lotto e 64.000 sul secondo lotto. Fatte queste premesse, che testimoniano l'impegno concreto dell'Amministrazione regionale affinché la struttura del Palaindoor possa al più presto essere restituita nella sua interezza ai gruppi sportivi, alle associazioni, ai singoli cittadini, passo ai due quesiti dando risposta con quanto ricevuto dal Comune di Aosta. Il primo quesito che ci pone il collega è ""in quale data si ipotizza di utilizzare tutte le strutture che compongono l'impianto sportivo""? Abbiamo ricevuto la risposta dal Comune di Aosta che ci fa sapere che, salvo imprevisti, i lavori relativi al secondo lotto, indicati come interventi di fase uno, termineranno nel mese di dicembre prossimo. Entro la fine del mese di marzo 2025 è prevista la conclusione delle pratiche amministrative relative all'ottenimento del certificato di prevenzione incendi e successivamente il Comune prevede di consegnare l'edificio all'ufficio sport e al concessionario. Per quanto riguarda il secondo quesito, ""su quale organizzazione potrà prendere in mano la gestione completa della struttura sportiva, che molti Regioni ci invidiano?"", in relazione a questo punto, il Comune di Aosta ricorda che con deliberazione di Giunta comunale, la 148 del 5 agosto 2024, si è deliberato di avviare la procedura di affidamento temporaneo della gestione del Palaindoor a decorrere dal 1° luglio 2024 fino al 31/12/2024, procedendo con la richiesta formale al vecchio gestore. Inoltre, ha stabilito di procedere nell'individuazione da parte dell'Amministrazione comunale, per il tramite di un'eventuale collaborazione con il Comitato regionale del Coni della Valle d'Aosta, di un nuovo gestore e della verifica circa alla serietà della gestione, nonché dell'esatto adempimento delle condizioni di affidamento della struttura stessa, nell'individuazione delle più idonee forme di gestione della struttura. Sempre il Comune di Aosta ha segnalato che nei mesi di agosto e settembre ha svolto svariati incontri con il referente Coni regionale per definire nei dettagli quello che è l'accordo di collaborazione tra i due enti. A oggi, quindi, la procedura è in fase conclusiva e, salvo eventuali imprevisti, l'accordo potrà essere approvato e sottoscritto tra le parti entro la fine di ottobre 2024. Si dà atto che dalle ore 19:04 riassume la presidenza il presidente Bertin."
47928,XVI,06/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,3,36,"Consigliere Baccega, per la replica."
47928,XVI,06/11/2024,"SPORT E TEMPO LIBERO, Infrastrutture ricreativo-sportive",it,Baccega,Mauro,1955,M,FI,4,2682,"Grazie Assessore, io so che lei fa il possibile per sollecitare un Comune dormiente. Ahimè, Aosta, città europea dello sport, nel 2023 la Valle d'Aosta Regione europea dello sport. Da ben quattro anni - quasi cinque - il Palaindoor è sottratto alle attività sportive e al mondo dello sport. Prima utilizzato come hub vaccinale, poi utilizzato per la questione della progettazione e per effettuare i lavori per l'ottenimento del CPI. Anche lì tre fasi, una bizzarria senza precedenti. Ora due lotti di lavori che sono andati molto a rilento. Poi l'apertura a singhiozzo, giustamente, ma lì ci siamo spesi mica poco; noi da questa parte, lei ha sollecitato dall'altra, alla fine tutto lo sport outdoor è riuscito ad aprire (il tennis che è all'esterno, l'arrampicata sportiva e successivamente anche la struttura di atletica). Ma al momento è ancora chiuso. Spazi chiusi, muri ancora non intonacati, il bar ristoro chiuso, che è un elemento fondamentale. Probabilmente anche lì ci sarà un ritardo perché i banchi frigo, che sono fermi da quattro anni, avranno bisogno di essere cambiati. Il fatto che non ci sia un gestore ancora adesso, nonostante l'Amministrazione comunale abbia chiesto a tutte le strutture del terzo settore di occuparsi di questa cosa e questo è veramente un grande insuccesso di questa travagliata Legislatura. Noi auspichiamo davvero che il Coni possa prendere in mano... In questo momento ce l'ha ASVA. ASVA gestisce quello che può gestire perché ovviamente l'ha data in affidamento alle società che in qualche modo possono praticare l'attività. La verità è che quella struttura ha bisogno di un gestore. Un gestore capace e competente che deve essere finanziato perché non è che può star lì a recepire i compensi delle società sportive, delle federazioni, perché sappiamo che non ci sono soldi. È ancora - lo sottolineiamo - una mortificazione, per il mondo dello sport tutto, avere una struttura che ci era stata guardata con attenzione da tutte le Regioni. ""Ma come, in Valle d'Aosta avete fatto quella roba lì?"". Sì, abbiamo fatto un palazzetto di quel tipo, che è polivalente, che serve a tante attività sportive. Purtroppo è chiuso da quattro anni e mezzo e più. Comunque la ringrazio per le risposte che sono state sicuramente esaustive e ci ha dato delle informazioni, quelle che chiedevamo. L'auspicio è davvero che si vada avanti e guardo anche l'Assessore allo sport, che sono sicuro che sarà attento a far sì che questa cosa si concluda quanto prima. Sappiamo che potrebbe essere il Coni a poter gestire. Non c'è niente di meglio che il Coni per gestire quella cosa, ma va finanziato, perché non arrivano i soldi da Roma. Lo diciamo fin da subito."
47929,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,1,406,"Punto numero 45. Come ho comunicato al Presidente della Regione, all'Assessore competente e al primo firmatario dell'iniziativa, l'interrogazione in oggetto ricade nei casi previsti dall'articolo 109, vale a dire il caso di materia ritenuta estranea alla competenza degli organi regionali. L'Assessore mi ha detto che ha comunque la risposta, se ritiene di rispondere, rispondiamo. La parola all'Assessore."
47929,XVI,06/11/2024,"EDILIZIA, Edilizia residenziale",it,Sapinet,Davide,1976,M,UV,2,1889,"Sì, mi ha fatto presente questo passaggio. Noi avevamo richiesto ovviamente al Comune di Aosta la risposta, visto che il quesito è relativo a un'attività del Comune di Aosta e, tra l'altro, è stato oggetto anche di un'apposita seduta di Commissione. Diamo lettura, tornandoci a occupare di quel processo di alienazione delle 15 villette del quartiere Cogne per i quali il Comune di Aosta ha bandito in primavera un avviso di pubblico incanto. Come più volte abbiamo ricordato in quest'Aula, l'obiettivo che ci dice il proprietario resta quello di individuare uno o più compratori per quegli alloggi attualmente sfitti e di garantire in questo modo l'avvio delle complesse ristrutturazioni di cui necessitano. Come sottolinea il proponente, il 28 giugno scorso era fissata la prima data di scadenza per la presentazione delle offerte d'acquisto e la stessa non ha avuto esito. Nei giorni successivi, le strutture comunali competenti avevano comunicato, pur in assenza di offerte, di aver avuto un riscontro positivo in termine di interesse; per questo motivo, il Comune di Aosta aveva deciso di prorogare di qualche mese l'efficacia dell'avviso pubblico di vendita, avviso che è stato pubblicato alle medesime condizioni e fissando al 30 settembre scorso la nuova data ultima per la presentazione di offerte d'acquisto. Come dicevo e come concordato nell'ambito di una specifica mozione, nel frattempo il Comune di Aosta è stato audito dalle Commissioni consiliari competenti, la terza e la quinta in seduta congiunta, per fornire informazioni e chiarimenti sul progetto di alienazione. Relativamente al bando in scadenza il 30 settembre scorso, i competenti uffici del Comune ci hanno confermato che con la nuova scadenza non è pervenuta alcuna offerta. Sono in corso, a questo punto, ulteriori valutazioni e approfondimenti utili a pianificare il prosieguo dell'operazione di alienazione."
47929,XVI,06/11/2024,"EDILIZIA, Edilizia residenziale",it,Bertin,Alberto,1966,M,Presidente,3,20,Consigliere Baccega.
47929,XVI,06/11/2024,"EDILIZIA, Edilizia residenziale",it,Baccega,Mauro,1955,M,FI,4,539,"Intanto grazie per le risposte che sono sicuramente esaustive e non pensavo che rientrasse in quella logica, ma nessuna polemica ovviamente. Il Comune le ha detto ""uno o più compratori"", il bando era fatto solo per un compratore, un unico soggetto che poteva acquistare le 15 villette, quindi non può essere così. La proroga che poi è andata deserta sancisce quello che avevamo detto: che non è possibile proseguire in quella direzione. Non so che cosa si inventerà il Comune di Aosta, ma i nostri responsabili al Comune se ne occuperanno."
47930,XVI,06/11/2024,"TRASPORTI E VIABILITÀ, Viabilità",it,Bertin,Alberto,1966,M,Presidente,1,47,"Punto 46. Per la risposta, l'assessore Sapinet."
47930,XVI,06/11/2024,"TRASPORTI E VIABILITÀ, Viabilità",it,Sapinet,Davide,1976,M,UV,2,6354,"Il collega ci pone tre quesiti in merito alle situazioni che si sono verificate sulla strada regionale numero 20 di Gressan, strada della quale abbiamo già trattato più volte: è oggetto di un traffico molto importante e certificato anche dai passaggi. In merito ai primi due quesiti (se siano giunte segnalazioni rispetto a quanto ci viene segnalato nell'iniziativa e se, in caso affermativo, siano stati fatti dovuti approfondimenti per comprendere le motivazioni della criticità), l'attenzione su quel tratto di viabilità è alta, come sulla rimanente viabilità regionale, ma su quello in particolare. Anche con il collega Lucianaz spesso abbiamo trattato l'argomento regionale di Gressan, Pont-Suaz, e la presente risposta è condivisa e oggetto di... In seguito al confronto con il Comune di Gressan. In relazione al recente evento che è accaduto in un tratto della strada regionale numero 20 che è posto nel centro abitato del Comune di Gressan, in frazione Chevrot, le competenti strutture regionali sono state informate dell'accaduto e sono in corso le valutazioni da parte dell'Amministrazione regionale - come dicevo - in coordinamento con l'Amministrazione comunale per individuare le possibili azioni da intraprendere al fine di migliorare ulteriormente la sicurezza stradale. Azioni che fanno seguito a quelle già intraprese, di cui daremo risposta nel terzo quesito. Si evidenzia comunque che lungo la strada regionale, ricadente prevalentemente in centro abitato con limite di velocità pari a 50 km/h, era stato attivato, tra l'altro, il controllo elettronico della velocità da parte del Comune di Gressan al fine di indurre gli utenti della strada al rispetto di velocità. Le apparecchiature regolarmente collaudate erano state noleggiate da una società esterna alla quale il Comune aveva anche affidato il servizio di gestione delle sanzioni al Codice della strada relative alla rilevazione della velocità. La rilevazione automatica della velocità, iniziata a ottobre 2023, si è protratta fino al mese di giugno. Il servizio poi, secondo quanto ci comunica il Comune di Gressan, prevedeva la posa di un apparecchio che rilevava in entrambe le direzioni, in quattro punti fissi del territorio, tre dei quali lungo la strada regionale numero 20 e lungo la strada regionale numero 40. Per la rilevazione della velocità era necessaria la presenza in loco di un agente di polizia locale dotato di tablet , quindi, in totale autonomia rispetto alla società fornitrice del sistema. Su indicazione della Giunta e previa condivisione con il Sindaco, i servizi erano effettuati con cadenza almeno bisettimanale, a volte trisettimanale, per un intervallo di un'ora, alternando le fasce orarie con il risultato di un sensibile calo/diminuzione della velocità dei veicoli lungo questo tratto di strada regionale. Questo è quello che ci comunica il Comune di Gressan. A partire dal mese di giugno, il Comune ha dovuto interrompere le rilevazioni in relazione all'entrata in vigore del decreto interministeriale dell'11 aprile 2024 che ha apportato delle modifiche alle regole per l'utilizzo dei rilevatori di velocità. Attualmente, quindi, nonostante i buoni risultati in termini di rispetto dei limiti di velocità e quindi di sicurezza rilevati nei mesi scorsi, il servizio è temporaneamente sospeso, nelle more dei chiarimenti normativi che sono stati annunciati. Per quel che riguarda il terzo quesito (quali siano le ulteriori azioni messe in campo in sinergia con l'Amministrazione locale per rendere sicuro questo tratto di strada), la sicurezza stradale, rientrante nel programma di Legislatura 2020-2025, è uno dei temi di attenzione da parte del nostro Governo. Si evidenzia che sono previsti nel programma regionale dei lavori pubblici 2024-2026 e in corso di realizzazione diversi interventi di manutenzione e messa in sicurezza della rete viaria, che sappiamo avere una lunghezza di circa 500 km. In seguito al concorso, anche da Capo Cantoniere, si è riusciti a ripristinare i sei circoli - una volta ce n'erano 8 e, a causa delle carenze di organico e dei pensionamenti, si è scesi a 5 -; anche il ripristino del sesto circolo permette ai Capi Cantonieri di avere un monitoraggio migliore di quella che è la rete viabile regionale andando a suddividere un numero inferiore di chilometri a testa. La strada regionale numero 20 di Gressan, tenuto conto anche dell'importante traffico veicolare, è stata interessata negli ultimi anni dalla realizzazione di diversi e importanti interventi finalizzati al miglioramento della sicurezza stradale. Brevemente elenco i principali: costruzione della rotatoria, della quale abbiamo già parlato, nell'intersezione tra la strada regionale 40 e la 20, poi la realizzazione di marciapiedi affiancati alla strada regionale nei Comuni di Gressan e Jovençan, per un totale di 3,5 km, costruzione della rotatoria tra Gressan e Jovençan, realizzazione della rotatoria tra la strada regionale 20 e la regionale 47, nonché di percorsi pedonali sul Comune di Aymavilles. Anche a seguito di questi interventi che abbiamo richiamato, si segnala, sul fronte della sicurezza, che lungo l'intera tratta della strada regionale 20, per il tratto di percorrenza lungo il territorio del Comune di Gressan, è garantita la continuità del marciapiede a partire dal confine con Charvensod fino all'ingresso della rotonda di Jovençan. I marciapiedi proseguono, peraltro - e lo sappiamo - sul territorio del Comune di Jovençan fino al limite del centro abitato in località La Fournaise. Si segnala inoltre che sono in corso importanti interlocuzioni con il Comune e con altri portatori di interesse per regolamentare l'accesso ad alcune zone commerciali con l'ipotesi di un inserimento di un'ulteriore rotatoria in frazione La Borettaz, che consentirà anche di limitare la velocità dei flussi veicolari. Si fa infine presente che, nel corrente anno, sono stati eseguiti lavori di manutenzione del piano viabile di numerosi tratti della strada regionale 20 di Gressan, anche al fine di migliorare la sicurezza stradale, oltre che - quello era un altro degli obiettivi - attenuare quelle che erano le emissioni rumorose con la posa di conglomerato bituminoso fono assorbente a bassa emissione acustica, in attuazione del piano di azione per la gestione del rumore ambientale della strada regionale, che è oggetto dell'iniziativa."
47930,XVI,06/11/2024,"TRASPORTI E VIABILITÀ, Viabilità",it,Bertin,Alberto,1966,M,Presidente,3,35,"Consigliere Manfrin, ne ha facoltà."
47930,XVI,06/11/2024,"TRASPORTI E VIABILITÀ, Viabilità",it,Manfrin,Andrea Fabrizio,1983,M,LEGA VDA,4,3920,"Grazie Assessore per la risposta e per la dovizia di particolari con cui ovviamente ha riferito quello che è lo stato di fatto della zona. Credo però che su tutto vada fatta una riflessione, cioè una serie di cose che lei giustamente ha citato, al netto della manutenzione che ci sta, ed è giusta, e quindi rientra in quella che può essere considerata la messa in sicurezza di un tratto stradale, diciamo che la criticità è soprattutto l'incidente che è avvenuto, così come altri che sono avvenuti tempo addietro; sono purtroppo dovuti alla velocità con cui si affronta quel tratto di strada. Quel tratto di strada chiaramente è un tratto che corre proprio nel mezzo di un centro abitato e che evidentemente da qui trae la sua pericolosità. Quello che dicevamo è questo: se è vero che tutte queste azioni sono state messe in campo, è di tutta evidenza che non sono risolutive e quindi è chiaro che c'è la necessità di fare dei passi ulteriori. Venendo, per esempio, alla questione dei rilevatori che sono stati poi temporaneamente messi fuori uso, come si sa, è stato un intervento normativo voluto con il nuovo codice della strada, per evitare che quegli apparecchi - nella nostra Regione per fortuna sono limitati, ma in altre zone proliferano e diventano dei bancomat per le Amministrazioni, più che un sistema di controllo del traffico - non subiscano delle iper-fetazioni, chiamiamole così. Quello che però ci è stato riferito - penso che sarà stato riferito anche lei - rispetto alla raccolta firme dei residenti della zona, è che erano in funzione dei semafori che poi sono stati disattivati e probabilmente i semafori se - ma questa è una competenza comunale, ecco perché poi all'interno dell'iniziativa abbiamo voluto inserire il passaggio della sinergia con l'Amministrazione comunale - fossero in funzione probabilmente una deterrenza in più si sarebbe ottenuta. Quello che purtroppo è risultato oggi è che ci troviamo ad avere a che fare ancora con questo tratto di incidenti nella parte alta. Quello che poi è stato discusso anche con altri colleghi è il problema di riempimento di quel tratto di strada che, secondo me, riguarda un altro tema e cioè come far scaricare, come evitare di sovraccaricare quel tratto di strada che è differente. Il problema più che altro si rivela negli orari notturni, negli orari serali-notturni quando la visibilità è inferiore, quando il traffico è sicuramente inferiore se non scarso, ma le condizioni di curve e di poca visibilità dei tratti stradali rendono chiaramente pericoloso l'attraversamento. È chiaro che, se noi ci troviamo ad avere di fronte di giorno un problema dove bisogna velocizzare il traffico e permettere uno scarico, e su questo sono state fatte diverse proposte per permettere di collegarsi direttamente alla statale; dal fronte notturno, primo mattino l'orario dell'incidente, che per solo un puro caso non si è rivelato mortale, invece lì va garantito un presidio che permetta di evitare il ripetersi di questi incidenti, che questo si possa realizzare o con il ripristino del semaforo o con un'azione di maggiore visibilità e quindi la possibilità di poter avere una visibilità migliore, anche perché pare che la macchina che ha centrato il pedone andasse a circa 80 km/h, quindi sicuramente in quel tratto di strada con le abitazioni della zona sicuramente non deve essere semplice. Detto questo ci sono diversi interventi che variano a seconda dell'orario e quindi come svuotare quella strada in orario diurno, al mattino o al pomeriggio, e come invece cercare di riuscire a smorzare i pericoli invece in orario più serale e con condizioni di minor visibilità, quindi io la ringrazio per gli approfondimenti che ci ha voluto fornire. Ovviamente faremo adesso anche noi una verifica rispetto a quello che ci ha detto, anche con gli abitanti della zona, per capire se queste potrebbero essere soluzioni che riusciranno a intervenire sul problema."
47931,XVI,06/11/2024,"TRASPORTI E VIABILITÀ, Viabilità",it,Bertin,Alberto,1966,M,Presidente,1,53,Punto numero 47. Per la risposta l'Assessore Sapinet.
47931,XVI,06/11/2024,"TRASPORTI E VIABILITÀ, Viabilità",it,Sapinet,Davide,1976,M,UV,2,6459,"Torniamo con il collega Baccega a parlare di strade statali, 26 e 27. Quattro quesiti. Col primo quesito ci chiede gli esiti del confronto avvenuto con ANAS, qualora sia avvenuto: confermo che lo scorso 18 ottobre si è svolto un incontro con i responsabili dell'ANAS, nel quale sono stati nuovamente trattati i vari temi, tra cui il tema relativo anche alla messa in sicurezza del tratto di strada statale 26 dei Comuni di Quart e Saint-Christophe. L'incontro era programmato da qualche settimana, in precedenza e, considerata l'importanza del tema, l'abbiamo confermato nonostante fossero in corso anche i lavori del Consiglio che si sono prolungati per un giorno aggiuntivo nel venerdì. Però, con l'andare a posticiparlo, avremmo perso delle settimane preziose e quindi abbiamo siamo riusciti a organizzarci per questo incontro. È stata l'occasione per condividere alcune soluzioni progettuali - e l'incontro si è particolarmente concentrato sulla questione di Quart e Saint-Christophe - che i tecnici dell'ANAS ci hanno proposto. Tali soluzioni necessitano ovviamente di successivi approfondimenti e momenti di confronto tra tutte le parti interessate dalla realizzazione degli interventi, in primis le Amministrazioni comunali coinvolte, gli stakeholder presenti nelle aree limitrofe alla strada statale. Un intervento che lei, avendo ricoperto questo ruolo precedentemente, conosce bene e conosce le problematiche, ne conosce l'urgenza, ma anche la ricaduta che questo intervento avrà sul territorio. Verranno a breve calendarizzati nuovi incontri, per cui ho chiesto la disponibilità anche a dei colleghi del Governo, perché è un intervento che ha sì una regia opere pubbliche, ma sappiamo bene che coinvolge il commercio, coinvolge i trasporti, il turismo, la protezione civile e tanti altri attori. Nuovi incontri, quindi, necessari per trovare la sintesi tra le parti e individuare quanto prima le soluzioni progettuali e realizzative migliori per garantire la sicurezza dei flussi veicolari, senza dimenticare la necessità di assicurare la percorribilità e l'attraversamento del tratto stradale interessato anche da pedoni e ciclisti. Come ho già detto in altre occasioni precedenti, l'intervento è tanto urgente quanto delicato, quindi è importante procedere con attenzione, ma soprattutto aprendo il confronto, in particolar modo penso a tutte le attività commerciali che gravitano su quel territorio. È un incontro, quello del 18, che ha avuto un focus specifico su questo dossier . Già nella prossima settimana ci rivedremo nuovamente per ampliare anche il confronto su altre questioni. In merito al secondo quesito (quando sarà inoltrato ai Consiglieri regionali il Focus ANAS Valle d'Aosta, con le relative tabelle degli interventi che riassumono le opere programmate in Valle d'Aosta, le opere da finanziare e le opere già finanziate?), stiamo lavorando con ANAS al fine di riuscire ad avere il documento confezionato. L'ANAS sta portando avanti un'importante opera di manutenzione delle strade statali presenti sul territorio valdostano, nell'ottica di garantire una più agevole e sicura percorrenza degli stessi. Questi interventi manutentivi possono sicuramente generare, soprattutto nel periodo estivo, con la presenza di turisti, qualche situazione di criticità che si cerca di affrontare e risolvere. ANAS e Regione, al fine di limitare sempre più tali situazioni di disagio, stanno fattivamente collaborando con analisi puntuali degli interventi, delle loro tempistiche e delle possibili soluzioni atte a diminuire quanto più possibile le problematiche. In quest'ottica si ritiene che, tenuto conto dell'imminente sospensione invernale dei cantieri, ANAS possa trasmettere con i primi mesi dell'anno prossimo un piano che dettagli gli interventi da concludere e i nuovi interventi da attivare, indicando anche un cronoprogramma dei lavori e delle eventuali limitazioni alla circolazione. Tale piano potrà essere condiviso in questo Consiglio e nella Commissione. Domani con un'ulteriore iniziativa su una rotatoria torneremo sull'argomento. Sul terzo quesito (se ha previsto di coinvolgere la Commissione competente per un esame approfondito degli interventi), sicuramente sarà mia cura coinvolgere la Commissione consiliare competente, che ringrazio anche per la continua e proficua collaborazione, sul complesso degli interventi come sul nuovo progetto di messa in sicurezza del tratto di statale 26. Su quello c'eravamo presi un impegno di cui non ci siamo dimenticati e che ovviamente intendiamo mantenere appena saremo in possesso degli elaborati che i tecnici ANAS ci forniranno, dopo ovviamente quel grande lavoro importante di condivisione. Quarto e ultimo quesito: se è stata data indicazione all'ANAS del livello di urgenza che riveste l'intervento sulla statale 26 del tratto tra Quart e l'ingresso di Aosta. Confermo, anche in questa sede l'evidenza che la messa in sicurezza di quel tratto in questione riveste un carattere di priorità per questa Amministrazione. Tale priorità è stata condivisa e ribadita ad ANAS negli incontri avvenuti in questi mesi, nella scorsa settimana, e in quelli che verranno, anche in presenza delle due Amministrazioni coinvolte, che hanno partecipato all'incontro che era in parte anche dedicato alle Amministrazioni comunali. ANAS ha peraltro recentemente confermato che l'intervento richiede un investimento complessivo di 35,65 milioni di euro ed è attualmente incluso nel contratto di programma ANAS Mit 2021-2025, che è stato approvato con prescrizione e con delibera numero 6 del 2024 al Cipess nella seduta del 21 marzo 2024, successivamente poi pubblicato sulla Gazzetta Ufficiale, serie generale numero 160, il 10 luglio del 2024. Un finanziamento disponibile che a oggi ammonta ad euro 24 milioni, di cui 20 milioni dai fondi per le nuove opere e quattro milioni dai fondi Convenzione. Ribadisco quindi di aver anticipato ad ANAS l'opportunità che, dopo la condivisione e l'approvazione della progettazione generale dell'intervento, possa essere data - come già abbiamo discusso in questa sede - priorità ad alcuni stralci funzionali di maggiore urgenza; tra questi, in particolare, le due rotatorie poste in corrispondenza degli impianti semaforici dell'aeroporto e dello svincolo autostradale. Quindi una progettazione che proseguirà di tutto l'intervento, ma poi la volontà, che credo sia stata anche condivisa, di dare una certa priorità, una certa urgenza, alle due rotatorie."
47931,XVI,06/11/2024,"TRASPORTI E VIABILITÀ, Viabilità",it,Bertin,Alberto,1966,M,Presidente,3,36,"Consigliere Baccega, per la replica."
47931,XVI,06/11/2024,"TRASPORTI E VIABILITÀ, Viabilità",it,Baccega,Mauro,1955,M,FI,4,967,"Questa volta abbiamo le idee più chiare, nel senso che, come avevamo già affermato, i soldi a suo tempo messi a disposizione non erano sufficienti, siamo arrivati a una cifra di 35 milioni e rotti della delibera 6 del 21 marzo 2024, vero? Se ho capito bene al volo. Il tema è questo: quel tratto di strada è davvero molto pericoloso. Ancora la settimana scorsa due incidenti, non gravi per fortuna, nel senso che non ci sono stati feriti o peggio, però, due incidenti che in qualche modo rallentano il traffico, bloccano i percorsi, qualcuno va a lavorare in ritardo, altri vanno a scuola con difficoltà. Poi ci sono i nuovi pedoni, che attraversano in modo indiscriminato la strada ed è pericolosissimo. Le due rotatorie vanno bene, ma un minimo di spartitraffico bisogna inserirlo, in questo primo intervento considerato di priorità. Aspettiamo questa progettazione, aspettiamo di vederla in Commissione, come lei ha detto, ma solleciti con urgenza questo percorso."
47932,XVI,06/11/2024,"ASSISTENZA SANITARIA E OSPEDALIERA, Piano socio-sanitario regionale",it,Bertin,Alberto,1966,M,Presidente,1,40,Punto n. 48. Risponde l'assessore Marzi.
47932,XVI,06/11/2024,"ASSISTENZA SANITARIA E OSPEDALIERA, Piano socio-sanitario regionale",it,Marzi,Carlo,1975,M,SA,2,5171,"Rispondiamo alle tre domande dell'interrogazione che sono: se sia possibile che il Ministero della salute italiano non abbia ricevuto mensilmente i dati sulle riorganizzazioni dei posti letto regionali di cui al decreto in premessa, e soprattutto se i dati sono stati correttamente trasmessi. La domanda n. 2: se i dieci posti letto disponibili nel triangolo potrebbero essere compresi in quella tabella e se sono attualmente utilizzati. La domanda n. 3: se c'è modo di efficientare la comunicazione verso il Ministero della salute e in generale alla popolazione tutta, onde evitare ulteriori sgradevoli rappresentazioni sul Piano sanitario nella nostra Regione, utilizzando gli ingenti fondi PNRR messi a disposizione da numerosi programmi per la digitalizzazione della sanità valdostana. Confermiamo che i dati pubblicati nel citato articolo di stampa non corrispondono alla situazione reale della dotazione dei posti letto di terapie intensive e sub-intensiva che, complessivamente, sono presenti presso il nostro servizio sanitario. Confermiamo che sono stati sempre forniti al Ministero i riscontri periodici di monitoraggio previsti dal decreto legislativo 34/2020. Informiamo che sono in corso interlocuzioni con i tecnici del Ministero della salute per aggiornare il Piano di organizzazione della rete ospedaliera approvato con la delibera 584/2020, prevedendo al suo interno i posti letti che effettivamente abbiamo incrementato, come ci è stato richiesto. Alla Regione era stato chiesto, infatti, di conseguire un potenziamento di ulteriori 10 posti letto di terapia intensiva e di ulteriori 9 posti letto per quanto riguarda la sub-intensiva. Riguardo la terapia intensiva, ad oggi presso l'Ospedale Parini sono disponibili 12 posti letto presso il reparto di rianimazione; questi 12 posti letto possono arrivare sino a 22 considerando i 10 posti letto realizzati dalla struttura commissariale per l'emergenza sanitaria (il cosiddetto triangolo) e poi quindi trasferiti all'Azienda USL dalla struttura commissariale stessa. Pertanto, rispetto alla richiesta di ulteriori 10 posti letto di terapia intensiva, la nostra Regione ha, ad oggi, conseguito un incremento di 12 posti letto, di cui 2 presso il reparto di rianimazione e 10 presso il triangolo. Rispetto alla richiesta di ulteriori 9 posti letto di sub-intensiva, sono stati realizzati ulteriori posti letto di terapia sub-intensiva presso la struttura adiacente al reparto di malattie infettive pneumologia. Pertanto, di fatto, il nostro incremento è stato pari ad oltre il 105% di quanto richiesto dal Ministero. I dati pubblicati fanno quindi riferimento al Piano di riorganizzazione della rete ospedaliera previsto per far fronte alla pandemia e prevedeva la costruzione di un prefabbricato, C1, che doveva essere collocato tra il centro prelievi e il corpo C, cioè l'attuale sede del reparto di rianimazione, e collegato con quest'ultimo. È proprio in tal senso, come detto, che sono in corso le interlocuzioni dirette all'aggiornamento del citato piano, per il quale abbiamo chiesto e ottenuto un confronto presso il Ministero, convocato per il prossimo 12 novembre. Le notizie di stampa non tengono conto, quindi, del fatto che nella nostra Regione il potenziamento dei posti letto di terapie intensive e sub-intensive è avvenuto utilizzando i posti realizzati dalla struttura straordinaria commissariale per l'emergenza sanitaria. Nonostante tale situazione sia stata più volte comunicata al Ministero della salute, la stessa non è stata correttamente rappresentata nelle notizie di stampa richiamate. A tale proposito, informiamo di aver ulteriormente rappresentato al Ministro della salute la particolare situazione che caratterizza la nostra Regione, chiedendo un'integrazione dei dati divulgati, affinché sia garantita una corretta ed esaustiva informazione. D'altra parte, parrebbe semplicistico pensare che comunicazioni date al Ministero possano orientare ciò che liberamente pubblicano gli organi di informazione. In ogni caso, condividiamo di avere nuovamente rappresentato al Ministro - in modo più puntuale di quanto avevamo già avuto occasione di poter condividere nell'incontro del 17 novembre del 2023 - il fatto che è possibile che non sempre i dati che in generale possono emergere rispetto al servizio sanitario della Regione autonoma Valle d'Aosta ne rappresentino in modo veritiero la realtà. In tal senso, nell'incontro del 12, cercheremo di rappresentare nuovamente quanto sopra e naturalmente il sottoscritto ha riscritto al Ministro della salute. L'unico dato positivo, collega Lucianaz, indipendentemente dal fatto che io e lei ci divertiamo a dirci ognuno quanto pensiamo, è che, di fatto, per quanto riguarda i posti letto di terapia intensiva e sub-intensiva, indipendentemente dalle notizie di stampa che abbiamo cercato di fare in modo fossero corrette, comunque abbiamo ottenuto il 105% di incremento, quindi siamo andati ben oltre rispetto a quanto in teoria dovevamo fare, e questo è un dato positivo per la comunità. Purtroppo l'opinione pubblica, la stampa e chi decide di dare i dati e a chi, non dipende da noi, anche se cerchiamo di migliorarci in tal senso."
47932,XVI,06/11/2024,"ASSISTENZA SANITARIA E OSPEDALIERA, Piano socio-sanitario regionale",it,Bertin,Alberto,1966,M,Presidente,3,37,"Per la replica, consigliere Lucianaz."
47932,XVI,06/11/2024,"ASSISTENZA SANITARIA E OSPEDALIERA, Piano socio-sanitario regionale",it,Lucianaz,Diego,1963,M,RV,4,1971,"Allora, Assessore, ci ha fornito una risposta più che convincente. Se mi posso permettere è scivolato un po' sull'ultima frase perché ""Non dipendono da noi"", vorrei vedere da chi dipende se il Ministero mensilmente deve ricevere... Ripeto la frase nelle premesse dell'iniziativa: ""Ogni mese le Amministrazioni regionali sono tenute a comunicare al Ministero i dati, al fine di consentire il monitoraggio e lo stato di avanzamento di ogni singolo intervento del programma"". Che poi i due programmi informatici non comunichino può essere un dato di fatto, non ne faccio una colpa a lei, però sicuramente è la struttura regionale che deve mensilmente fornire questi dati al Ministero. Mi ha detto che il 17 avrà un incontro con il Ministero, io spero che, con tutti i milioni che quest'Amministrazione regionale sta investendo nella digitalizzazione, si trovi il modo di comunicare tra computer in modo che i dati vengano correttamente riportati. Gli organi di stampa, in questo caso, non hanno fatto altro che diffondere la tabella aggiornata del Sottosegretario alla salute, Marcello Gemmato, che quest'autunno ha diffuso; quindi in questo caso è il Ministero che ha fornito dei dati, questi dati non li aveva, e lei oggi ci ha spiegato un po' per quale ragione. Che le strutture dell'Ospedale abbiano fatto il loro dovere è sacrosanto, è pacifico: hanno realizzato i posti, la terapia è sistemata e funziona, quindi non è lì il problema. Il problema - ed è questo lo spirito di iniziativa - è che i valdostani si vedono spesso e volentieri classificati in fondo alle classifiche, siamo solo sopra la Regione Molise che ha lo zero assoluto, altrimenti siamo in fondo anche a questa classifica, quando invece si spendono soldi, lavoro e impegno per realizzare strutture che sono appunto realizzate. Prego quindi il suo Assessorato, prego le strutture regionali, prego chi si occupa di informatica, di vedere di comunicare direttamente e correttamente questi dati. Tutto lì."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,1,40,Punto n. 49. Risponde l'assessore Marzi.
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Marzi,Carlo,1975,M,SA,2,4348,"Quale sia l'attuale situazione in termini di disponibilità e presenza in loco di medici di medicina generale nel territorio dell'alta Valtournenche, anche con riferimento ai periodi di maggiore afflusso turistico. L'Azienda USL informa che dal primo dicembre (quindi in vista del periodo di maggior afflusso turistico) nel Comune di Valtournenche l'attività ambulatoriale sarà garantita da un secondo medico, oltre a quello già presente. Più in generale, nell'ambito della medicina di assistenza primaria, dopo anni di lavoro, approfondimenti e valutazioni, lo scorso 6 settembre, nel Comitato regionale dei medici di medicina generale, è stato sottoscritto l'accordo integrativo regionale concernente le aggregazioni funzionali territoriali. Si tratta di un importante accordo, approvato e reso pienamente efficace - una rivoluzione copernicana, volevo dire - dalla Giunta con delibera 1160 del 23 settembre, che pone le basi per la riorganizzazione della medicina del territorio, anche attraverso l'organizzazione del lavoro presso le future Case di comunità, e cioè presso quelli che una volta si chiamavano i poliambulatori. La disciplina è volta infatti a valorizzare appieno le competenze e la professionalità del medico di assistenza primaria nel suo ruolo unico; infatti, accanto all'attività ordinaria del medico di famiglia, cosiddetta ""a ciclo di scelta"", fondata sul rapporto di fiducia con l'assistito che sceglie il proprio medico curante, si aggiunge l'attività a prestazione oraria, volta a potenziare l'assistenza generale sul territorio, garantendo quindi un servizio H24 presso quelle che sono le Case di comunità e cioè gli ex poliambulatori. I medici di assistenza primaria, quindi, oltre a continuare la propria attività presso gli ambulatori abituali, potranno anche prestare attività presso le Case di comunità, o poliambulatori, dove degli ambulatori ad accesso diretto consentiranno agli assistiti la presenza di un medico che possa rispondere alle proprie esigenze sanitarie: da cui la rivoluzione copernicana di cui sopra, legata anche al fatto che i medici di medicina generale, nella loro centralità, collaboreranno in staff con tutta un'altra serie di figure, sanitarie, socio-sanitarie e socio-assistenziali. Venendo alla nota carenza nazionale dei medici di medicina generale, è importante informare che presso la nostra Regione, in controtendenza rispetto al livello nazionale, abbiamo ricevuto domande per la partecipazione al concorso per la formazione specifica in medicina generale per tutti i dieci posti messi a disposizione e si sono poi presentati all'esame in otto. Un altro positivo segnale è dato dal percorso formativo terminato lo scorso 29 ottobre, che ha visto quattro tirocinanti entrare a pieno titolo a supporto del servizio sanitario regionale valdostano. Di questi, tre medici, già incaricati con il tetto a 1.000 assistiti, potranno ampliare il proprio massimale a 1.500 assistiti, garantendo in tal modo ulteriori spazi di scelta per la nostra comunità. Siamo certamente consapevoli che questi numeri non rappresentano ancora piena risoluzione alla necessità di medici di famiglia, ma è un dato positivo, così come è anche dimostrato dall'interesse mostrato per il corso di laurea in infermieristica che ha visto la Valle d'Aosta, forse come unica facoltà, con tutti i quanti trenta posti disponibili pieni. È da tenere inoltre presente che per garantire l'assistenza, soprattutto per i pazienti fragili, sono attivi due ambulatori ad accesso diretto presso il Comune di Valtournenche, il martedì dalle ore 10:00 alle ore 13:00, e presso il consultorio di Antey-Saint-André il lunedì dalle ore 14:00 alle ore 17:00. L'assistenza ai turisti nel periodo estivo è garantita nel consultorio di Valtournenche da quattro medici dal 15 luglio al 23 agosto 2024, che assicurano l'attività dalle ore 8:00 alle ore 14:00, oppure dalle ore 10:00 alle ore 16:00. Nel periodo invernale, di maggior afflusso di turisti, l'assistenza è garantita anche tramite le attività che sono svolte presso il Centro traumatologico; sempre presso il Comune di Valtournenche, a questi servizi si aggiunge la continuità assistenziale, quella che una volta si chiamava guardia medica, attiva nei giorni infrasettimanali nella fascia oraria dalle ore 20:00 alle ore 8:00 e nei giorni prefestivi e festivi con copertura H24."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,3,36,"Per la replica, consigliere Aggravi."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Aggravi,Stefano,1985,M,RV,4,352,"Mi consenta la battuta sulla rivoluzione copernicana, poi mi dirà se è quella di Niccolò Copernico o di Immanuel Kant, perché sono di due settori diversi. Ma, al di là di questo, c'era anche una seconda domanda che chiedeva se c'erano state delle interlocuzioni con le Amministrazioni comunali a vario titolo coinvolte. Non so se completo la replica..."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,5,20,Completi la replica.
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Aggravi,Stefano,1985,M,RV,6,572,"Tanto sarò breve. La ringrazio delle informazioni che riguardano sia la prima domanda, sia poi anche un più ampio punto della situazione su quella che è l'assistenza primaria. Siamo soddisfatti delle informazioni che abbiamo ricevuto, l'interrogazione nasceva da una serie di segnalazioni che sicuramente sono arrivate anche a lei, infatti la seconda domanda era anche un po' legata a comprendere il territorio come aveva risposto, oggi possiamo dire che rispetto alle prime segnalazioni che abbiamo ricevuto, la situazione descritta è cambiata. Grazie per l'integrazione."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,7,74,"Anche su richiesta dell'interrogante, un minuto per integrare la risposta."
47933,XVI,06/11/2024,"ASSISTENZA SANITARIA E OSPEDALIERA, Personale medico e paramedico",it,Marzi,Carlo,1975,M,SA,8,1406,"La seconda domanda, gli uffici se la sono completamente persa, ma credo che lei sia perfettamente a conoscenza, se l'ha fatta, che esistono delle interlocuzioni in questo momento rispetto a un progetto specifico che l'Amministrazione che è stata eletta a Valtournenche ha rappresentato sia all'Assessorato che alla direzione sanitaria, o meglio, a tutta quanta la USL, sulla quale sono in corso delle interlocuzioni e, proprio alla fine della settimana scorsa, ci sono stati gli ultimi incontri tra il direttore sanitario e l'Amministrazione, in particolar modo il Consigliere - tra l'altro un medico - deputato, sul quale si stanno trovando le soluzioni del caso che sono soprattutto un tentativo di trovare degli incastri di matrice organizzativa in un rapporto che, comunque sia, prevederebbe una metodologia straordinaria per arrivare a fare delle cose che, ad oggi, non sono previste da un punto di vista normativo. Per cui credo che a breve avremo l'incarnazione anche di questa proposta che, naturalmente, essendo per certi versi innovativa, ha richiesto uno studio necessario da parte di tutti quanti i soggetti deputati, sia a livello assessorile che in termini di direzione sanitaria. Naturalmente, un progetto di questo genere va assolutamente plaudito in termini di idee, ma va anche poi dopo incastrato con quelle che sono le disponibilità di professionisti, che rimangono sempre difficoltose."
47934,XVI,06/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,1,40,Punto n. 50. Risponde l'assessore Marzi.
47934,XVI,06/11/2024,"ASSISTENZA SANITARIA E OSPEDALIERA, Presidio ospedaliero",it,Marzi,Carlo,1975,M,SA,2,2895,"Quali siano le motivazioni per cui la USL abbia revocato, in maniera così celere, il divieto di accesso a cicli, biciclette e motocicli, in alcune aree di pertinenza dell'Ospedale Parini: come avevamo riferito durante il Consiglio del 19 giugno scorso, l'Azienda USL, nel mese di maggio, data la previsione di allestimento del cantiere dei lavori delle centrali tecnologiche, aveva adottato temporanee regolamentazioni di sicurezza rispetto al transito dei mezzi e all'utilizzo delle aree interne all'Ospedale Parini. In particolare, per garantire il rispetto della sicurezza dei dipendenti e degli utenti, aveva introdotto il divieto di accesso a biciclette e motocicli all'interno del perimetro ospedaliero per limitare quanto più possibile i rischi di interferenza, naturalmente con un cantiere. Come già riferito al Consiglio, la progettazione delle centrali tecnologiche, quindi fondamentalmente un pezzo della fase 3, ha previsto che i nuovi locali del corpo G3 siano quasi totalmente interrati. Considerato che l'area è caratterizzata da altre reti impiantistiche sotto servizi esistenti, prima di poter avviare i lavori, si è reso necessario impiegare ulteriore tempo per effettuare i preliminari spostamenti sulle reti di elettricità e gas. Dallo scorso 16 settembre è previsto che il numero massimo di biciclette che possono sostare all'interno dell'area del Parini sia pari al numero di stalli presenti nell'area recintata, ossia 51 biciclette. Gli stalli sono quasi interamente posizionati nella zona nord-ovest, nell'angolo di Via Chaligne e Via Parigi, dove è già presente oggi la pensilina con trenta postazioni coperte, eccetto quattro postazioni già presenti nel piazzale vicino all'ingresso della centrale termica-depuratore. Le altre postazioni presenti e sparse nell'area saranno tutte ricollocate in prossimità della pensilina, in modo da ordinarle in una sola zona interessata dal parcheggio biciclette. L'ingresso dell'area deve avvenire con biciclette alla mano tramite l'accesso pedonale dell'utenza, passando all'interno della guardiola, corpo A. Il percorso per raggiungere gli stalli deve seguire la strada interna al lato nord dell'Ospedale Parini. Una volta raggiunto il numero massimo di biciclette all'interno, le eventuali altre biciclette saranno indirizzate presso il parcheggio pluripiano e al di fuori del perimetro recintato. Lì sono presenti sessantasei altre postazioni pubbliche di parcheggio bici al coperto che possono essere utilizzate dal personale, visti la vicinanza e il collegamento diretto con l'area ospedaliera, seppure le stesse non siano comunque riservate al personale dell'Azienda USL. Il divieto di accesso nell'area permane per i motocicli. Queste disposizioni saranno ovviamente aggiornate in presenza di nuove circostanze che possano determinare interferenze con la sicurezza di chiunque transiti all'interno del perimetro ospedaliero."
47934,XVI,06/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,3,36,"Per la replica, consigliere Manfrin."
47934,XVI,06/11/2024,"ASSISTENZA SANITARIA E OSPEDALIERA, Presidio ospedaliero",it,Manfrin,Andrea Fabrizio,1983,M,LEGA VDA,4,4245,"Assessore, è un vero piacere per me discutere quest'iniziativa e le spiego perché. Prima di tutto, lei la volta scorsa sostanzialmente ci ha dato un po' di quelli che non capiscono niente, dicendo: ""Ma è evidente, c'è un cantiere lì dentro, come si può transitare con le biciclette?"". Nota bene: nella zona che lei ha citato, cioè dove c'è la pensilina e quant'altro, non c'è stato alcun cantiere da nessuna parte, non c'è stato nessun cantiere, nessuno, io passo regolarmente ma anche il personale passa di là tutti i giorni e non ha visto nessun cantiere. Siccome, dopo quattro mesi da questo obbligo, lei ci ha anche detto... quando abbiamo presentato l'interrogazione, dicendole: ""è assurdo che voi non permettiate di parcheggiare le biciclette nell'Ospedale quando ci sono degli stalli"", lei ci ha detto: ""Ma che problema c'è? Ci sono decine, centinaia, migliaia di parcheggi all'interno del parcheggio del Parini, quindi si possono mettere lì"". Poi spero di non disturbarla troppo con la mia replica, Assessore, e spero che non sia di troppo disturbo se io le parlo... Presidente va bene così, telefoniamo, facciamo, la prossima volta darò anch'io la stessa attenzione, ritiene che sia tutto normale? Scusi, se le chiedo solo un minimo di attenzione. Farò altrettanto con due telefoni, magari mi giro di schiena la prossima volta quando lei mi risponderà. Dicevo, lei ci ha detto che c'erano un sacco di parcheggi disponibili, quindi noi eravamo degli stolti che non comprendevano come, in realtà, ci si potesse parcheggiare. Non è stato fatto alcun cantiere, non è stato consentito alcun passaggio, il recinto esterno dell'Ospedale si è riempito di biciclette legate con il lucchetto, perché tutte queste centinaia di parcheggi che c'erano per le biciclette evidentemente non erano sufficienti, quattro mesi dopo viene tolto il divieto nella giornata del 16 settembre. Noi ci chiediamo: ""Come mai? Sarà che probabilmente il cantiere è già finito, l'Ospedale è a posto, ci sarà il nuovo Ospedale ed è stato finito"". In realtà no, leggo bene e vedo la comunicazione interna dell'USL che dice: ""Come è noto, ogni anno il Comune di Aosta aderisce alla settimana europea della mobilità"", che si svolgerà sa a partire da che giorno? Dal 16 settembre, esattamente da quando il regolamento smette di avere una sua funzionalità, cioè praticamente fino al 16 di settembre dentro l'Ospedale non si poteva parcheggiare la bicicletta, poi arriva la settimana europea della mobilità e dal 16 viene revocato il regolamento e si può di nuovo parcheggiare la bicicletta dentro. Casualmente, ma deve essere sicuramente quasi un caso, il 21 settembre viene inaugurata la pista ciclabile del Comune di Aosta, ma sicuramente sarà stata una coincidenza. Allora capisce che i dipendenti dell'USL non sono stupidi, guardano, con la loro biciclettina vanno dentro, si sono dotati anche di queste cose perché la città purtroppo è stata resa invivibile dalle piste ciclabili, si dotano di biciclette, gli si impedisce di parcheggiarle. Poi la USL organizza la settimana della bicicletta, e proprio il giorno in cui inizia quella settimana, viene revocato il regolamento e da questo momento si può parcheggiare, e lei ora ci viene a dire, Assessore, che in realtà è perché: ""Ah no, ma il cantiere è stato messo in sicurezza, quindi ci sono i posti"". Assessore, ma non ci prendiamo in giro, fate le cose in funzione di quello che volete fare voi, fate le cose in funzione di quello che vi conviene, dando le motivazioni più assurde. Questa è una piccola cosa, ma è la piccola cosa che dimostra che forse qualcuno sta pensando di poter fare il bello e il cattivo tempo. Lei ha detto che in realtà c'è una certa parte di struttura che fa le cose in maniera indipendente, e non ci pare, ci pare che invece qualcuno forse voglia andare in una certa direzione, ci pare che qualcuno forse si diverta a vessare i dipendenti e quando viene preso in castagna, e quando gli vengono fatti rilevare quelli che sono i problemi, allora forse poi si sveglia. Comunque questa è una strana coincidenza, Assessore, e spero che rimarrà agli atti, e soprattutto che chi ha fatto questo regolamento poi è andato in pensione e se l'è visto revocare, saprà bene la sciocchezza che ha fatto."
47935,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,1,46,"Punto n. 51. Per la risposta, assessore Marzi."
47935,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Marzi,Carlo,1975,M,SA,2,4320,"Domanda n. 1: quale sia stata la spesa media degli ultimi cinque anni per l'acquisto del materiale sanitario di consumo da parte dell'USL Valle d'Aosta. L'Azienda USL ha comunicato che, relativamente agli ultimi cinque anni, quindi periodo 2019-2023 compresi, la spesa media per l'acquisto di materiale sanitario di consumo è stato pari a euro 8.935.133. Più in dettaglio, la spesa media è stata pari a euro 8.269.216 per il 2019; euro 8.934.097 per il 2020; euro 8.459.369 per il 2021; euro 8.717.358 nel 2022; euro 10.295.623 nel 2023, seguendo quindi anche quelli che sono gli stanziamenti sempre in crescita dati al nostro servizio sanitario regionale. Venendo alla domanda n. 2 (quale sia il procedimento e quali siano gli organi coinvolti nel procedimento di scelte di acquisto del materiale in questione), le procedure inerenti all'acquisto del materiale sanitario, in particolare dei dispositivi medici, sono disciplinate, come lei può immaginare, dal codice dei contratti pubblici che, nell'arco temporale 2019-2023, ha subìto periodici correttivi, sino all'adozione dell'attuale nuovo codice di appalti di cui al decreto legislativo 36/2023, dai Dpcm 24 dicembre 2015 e 11 luglio 2018. Tali Dpcm, rispettivamente, individuano e integrano le categorie merceologiche di beni e di servizi per le quali, ai sensi del decreto legge 24 aprile 2014 n. 66, gli enti del servizio sanitario nazionale sono tenuti a ricorrere a Consip Spa o ad altri soggetti aggregatori, quindi Centrali uniche di committenza, nello svolgimento delle relative procedure di acquisto. Pertanto, l'Azienda USL utilizza procedure codificate nelle attività di programmazione, progettazione, affidamento ed esecuzione dei contratti di acquisto di dispositivi medici, procedure che interessano trasversalmente tutte le strutture amministrative e sanitarie di riferimento. In tale procedura, l'Azienda USL è strettamente coadiuvata dalle centrali di committenza, ovverosia da Inva Spa in primis , quale centrale regionale di riferimento e soggetto aggregatore per le categorie merceologiche di cui ai Dpcm sopra citati, e da altre centrali di committenza nazionali tramite l'adesione ad accordi quadro, ossia modalità contrattuali codificate per l'ottimizzazione degli acquisti. Venendo alla domanda n. 3 (quali siano le procedure di verifica della qualità post acquisto del materiale in questione), le strutture titolari delle procedure di acquisto si interfacciano regolarmente con le strutture sanitarie che utilizzano i dispositivi medici acquistati. Il perseguimento del risultato negli acquisti in ambito sanitario non può prescindere da un continuo confronto tra la parte utilizzatrice del bene e la parte che cura l'acquisto. Tale confronto è finalizzato a ottimizzare lo scambio di informazioni relative sia al fabbisogno, sia al tipo di utilizzo dei beni di cui trattasi. Ogni situazione di discrepanza tra la qualità del bene acquistato e il bene ricevuto viene segnalata alla struttura acquirente da parte della struttura utilizzatrice. Questo determina l'attivazione di un confronto tra la struttura acquirente e la ditta fornitrice, confronto finalizzato alla risoluzione dell'eventuale non conformità del prodotto. Questa fase può determinare, in alcuni casi, anche una sostituzione del prodotto non rispondente alle aspettative con un altro prodotto e, ove necessario e concesso dalla normativa contrattuale, anche la sostituzione con un prodotto di un altro fornitore. Evidenziamo, inoltre, che le strutture utilizzatrici dei dispositivi medici intrattengono un costante dialogo con i pazienti e le associazioni dei pazienti, e in tal senso è importante sottolineare che anche il loro parere, poiché diretti utilizzatori dei dispositivi, per quanto possibile, viene tenuto in considerazione. Ciò naturalmente vale per tutte le associazioni, diabetici compresi. A quanto illustrato, per completezza informativa sul tema, aggiungiamo infine che l'attenzione sulla qualità, funzionalità e soprattutto sulla sicurezza dei dispositivi medici è altresì garantita dall'attività della rete per la dispositivo-vigilanza che vede impegnati l'Assessorato, l'Azienda USL e i referenti competenti del Ministero della salute in continue interlocuzioni, confronti e scambi di informazioni, sempre a tutela dei pazienti e a garanzia delle cure."
47935,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,3,40,"Per la replica, consigliere Sammaritani."
47935,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Sammaritani,Paolo,1959,M,LEGA VDA,4,2456,"Naturalmente è un tema articolato, anche delicato per certi versi, che ho avuto anche modo di affrontare a livello professionale. Intanto è importante sottolineare quanto sia rilevante la spesa, perché lei ci ha riferito - adesso io ho preso degli appunti molto rapidamente - una spesa media di quasi 9 milioni all'anno, con oltre 10 milioni superati nel 2023, quindi si parla di spese davvero rilevanti per la comunità. Per quanto riguarda le procedure di acquisto, è evidente che ci sono delle procedure vincolate che hanno dei procedimenti amministrativi che devono essere osservati, quindi sappiamo della Consap, sappiamo di questi organi che procedono a volte a fare degli acquisti, attraverso delle gare magari in modo autonomo, altre volte associandosi ad altri organismi. Il problema sostanziale è poi proprio quello del controllo post acquisto, cioè una volta che il materiale e i dispositivi arrivano a essere applicati e utilizzati dagli operatori sanitari, ecco che lì probabilmente c'è qualche criticità, perché è vero che ci sarà una rete dispositivo-vigilanza, il fatto che lei ci dica che i vari soggetti interessati si interfacciano regolarmente, non credo che poi sia sempre così facile interfacciarsi con le ditte fornitrici quando magari queste sono di Taiwan o chissà dove, perché questo è anche già accaduto, quindi credo che sia un problema abbastanza rilevante, questo. Quello che ci è stato segnalato naturalmente dagli operatori medici, e non solo, è che a volte questi materiali sono abbastanza scadenti, e capisco che non sia sempre una responsabilità diretta degli organi facenti parte dell'Azienda sanitaria, perché appunto, come dicevamo prima, ci sono delle procedure da osservare, qualche volta ti aggreghi a qualcun altro, che ne so, che compra cerotti o siringhe, e poi ti arriva il tuo pacco e prendi atto di quello che è arrivato, ci mancherebbe. Forse però, da quello che mi è stato segnalato, che non c'è questa reazione così immediata, quindi questi procedimenti di verifica e di continuo interfacciarsi di cui lei ci ha ci ha parlato... secondo me, ma lo dico in modo molto prudente, ci mancherebbe, perché giudicare il lavoro degli altri è sempre facile, ma a volte ci si sbaglia, però credo che si potrebbe migliorare sotto questo aspetto questa procedura. Mi riservo comunque di tornare di nuovo su questo punto dopo aver fatto degli approfondimenti e avere letto attentamente quella che è stata la sua risposta."
47936,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., ASSISTENZA SOCIALE, Disabili",it,Bertin,Alberto,1966,M,Presidente,1,127,"L'interrogazione successiva, considerata l'ora, sarà l'ultima per la giornata di oggi. Punto n. 52. Risponde l'assessore Marzi."
47936,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., ASSISTENZA SOCIALE, Disabili",it,Marzi,Carlo,1975,M,SA,2,2138,"Domanda n. 1: conoscere se sia stato previsto di mettere in campo ogni azione utile per liberare i summenzionati posti auto, individuando degli stalli alternativi per le auto aziendali. I summenzionati posti auto sono i posti per disabili nella sede di Via Guido Rey. L'Azienda USL informa che presso il poliambulatorio di Via Guido Rey sono in corso i lavori per la realizzazione di quella che diventerà, appunto, la Casa di comunità di Aosta, la quale, come è noto, troverà finanziamento nei fondi PNRR e non c'è bisogno che rappresenti le tempistiche urgenti rispetto a questo tipo di progettazione. I lavori, tra l'altro, sono volti a realizzare un nuovo accesso alla struttura con un'operazione di abbattimento di barriere architettoniche per tutte le categorie di utenza: disabili, anziani, ipovedenti, eccetera. Tali attività, che siamo consapevoli comportano qualche temporaneo disagio - venendo alla precedente interrogazione, il fatto che lei pensi io possa essere talmente diabolico da stabilire le entrate e le uscite da un cantiere come quello delle cose del G3, per certi versi mi fa anche sentire molto più forte e potente di quanto io non sia -, hanno richiesto una riorganizzazione degli stalli dei parcheggi per i dipendenti, per i dipendenti con disabilità e per gli utenti disabili. Gli attuali lavori hanno infatti ridotto sensibilmente il numero dei parcheggi interni tra gli edifici aziendali di Via Guido Rey. L'Azienda informa che per l'utenza disabile che deve accedere al poliambulatorio sono stati realizzati tre stalli dedicati; gli altri stalli sono destinati alle auto aziendali e gli operatori sono stati sensibilizzati al corretto utilizzo degli stessi. Gli utenti in possesso del tagliando blu per persone con disabilità possono inoltre parcheggiare gratuitamente negli stalli blu o sui posti riservati ai disabili di Via Guido Rey. Confidiamo che al termine del lavoro in corso potrà essere ripristinata un'esaustiva e soddisfacente allocazione dei parcheggi per soddisfare tutte le esigenze, da quelle aziendali a quelle dell'utenza e, a maggior ragione, a quelle dell'utenza di persone con disabilità."
47936,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., ASSISTENZA SOCIALE, Disabili",it,Bertin,Alberto,1966,M,Presidente,3,36,"Per la replica, consigliere Manfrin."
47936,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., ASSISTENZA SOCIALE, Disabili",it,Manfrin,Andrea Fabrizio,1983,M,LEGA VDA,4,3808,"Vorrei un attimo chiarire qual è la questione. Mi trovavo un giorno a passare proprio da quella via, ovvero Via Guido Rey, e vengo chiamato da una persona con disabilità che lì doveva parcheggiare, e che ha trovato in realtà i parcheggi completamente occupati dalle macchine della USL, peraltro ho pubblicato anche una fotografia che lo testimonia.... So che lo sa, ma le citerò anche l'articolo, non si preoccupi. Prendo atto di questo parcheggio e quindi faccio una fotografia per testimoniare, perché magari non avessi avuto la fotografia mi avrebbero anche potuto dire che mi inventavo le cose, e ovviamente, siccome non c'era Consiglio regionale, ho ritenuto opportuno pubblicare il tutto, in maniera che magari qualcosa si smuovesse. Ora immagini il mio scoramento quando leggo esattamente le cose che lei mi ha appena detto, cioè l'USL risponde: ""Secondo quanto riferito dall'Azienda USL"", questo è l'articolo che è stato poi fatto a seguito di intervista di richiesta di spiegazioni, ""il temporaneo utilizzo del parcheggio interno, compreso tra il civico 1 e il civico 3, è riservato esclusivamente agli utenti e i dipendenti muniti di tagliando blu che attesta la disabilità"" e fin qui tutto bene, poi ci sono tre parole: ""e alle auto aziendali"". Vede, Assessore, io capisco tutto, le esigenze del PNRR e bisogna finire tutto, però lei si immagini di essere una persona con disabilità e di avere un posto sotto casa, dove parcheggia la macchina. Arriva e non trova il suo posto, sa perché? Perché è arrivato uno che deve fare il trasloco di casa, ci ha parcheggiato il furgone e dice: ""Va beh, ma questo è un posto per le persone con disabilità"" e anche per i furgoni se volete fare il trasloco, perché purtroppo io ho urgenza di farlo, quindi non è che posso stare qui ad aspettare. Ora comprenderà che questa spiegazione alla persona con disabilità sicuramente non potrà bastare, perché è chiaro che se uno stallo ha un segnale ben preciso, che è quello riservato alle persone con disabilità, non è uno stallo riservato alle macchine di servizio della USL. Quello stallo è riservato esclusivamente alle persone con disabilità. Non c'è cantiere, PNRR o cantiere che dir si voglia che possa superare questo scoglio. Il fatto che lei pervicacemente difenda la linea della USL che dice che ci possono parcheggiare le macchine di servizio, è semplicemente vergognosa e rivoltante, dal momento che lei si occupa in prima persona di disabilità. Chi si occupa di disabilità e tollera che sui posti destinati esclusivamente ai disabili si possano mettere le auto di servizio e della USL, e lo giustifica con motivazioni di urgenza, obiettivamente non fa il suo lavoro, lo fa molto male. Molto male quindi Assessore, molto male agli uffici dell'USL che le hanno giustificato questo. Peraltro mi permetto anche di dire una cosa: ci sono opere del PNRR finanziate con milioni e milioni e milioni di soldi pubblici e una persona che si è messa un attimo a pensare: ""Mumble, mumble, mumble, ma dove possiamo mettere le macchinette nel momento in cui questo spazio è occupato?"" non c'è stata, si è pensato a tutt'altro, tranne che a dove mettere le macchine e come permettere ai disabili e alle persone con disabilità di parcheggiare. Peraltro, le persone con disabilità sono le prime che sono arrabbiate, perché non trovano posto e c'è un bel dire che si può parcheggiare con il tagliando anche sui posti blu; è vero, ma non si trova posto, ecco perché c'è un cortile con una sbarra che è riservato alle persone con disabilità che vanno lì ad avere le prestazioni sanitarie. Obiettivamente, Assessore, questa spiegazione non ci soddisfa per niente, secondo me la condotta della USL e la gestione di quegli spazi è assolutamente vergognosa. Di questo rimaniamo convinti e ovviamente la questione non finisce qui."
47936,XVI,06/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., ASSISTENZA SOCIALE, Disabili",it,Bertin,Alberto,1966,M,Presidente,5,123,"Chiudiamo per la giornata di oggi i lavori, che riprenderanno domani alle ore 08:30. --- L'adunanza termina alle ore 20:18."
47937,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,1,169,"Alla presenza di 30 Consiglieri, riprendiamo con l'ordine del giorno. Siamo al punto n. 53. La risposta all'interrogazione è dell'assessore Marzi, a cui passo la parola."
47937,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ORDINE PUBBLICO - FORZE ARMATE, Pubblica sicurezza",it,Marzi,Carlo,1975,M,SA,2,5674,"Prima di rispondere ai quesiti oggetto delle interrogazioni sul tema portato all'attenzione, riteniamo doveroso fare brevemente richiamo alle recenti disposizioni adottate con il decreto-legge n. 137 del 1° ottobre 2024, recante ""Misure urgenti per contrastare i fenomeni di violenza nei confronti dei professionisti sanitari, socio-sanitari e ausiliari di assistenza e cura nell'esercizio delle loro funzioni, nonché di danneggiamento dei beni destinati all'assistenza sanitaria"". Come è noto, con tale decreto-legge sono state apportate alcune modifiche, addirittura al codice penale e a quello di procedura penale, e sono state inserite pene severe in caso di danneggiamento alle strutture sanitarie e socio-sanitarie e in caso di aggressioni a danno del personale sanitario. Questo per dire che l'argomento della violenza e dell'aggressione, visto il personale sanitario, è - ahimè - di grande attualità e ha una portata tale da procedere con disposizioni per arginare, per quanto possibile, il fenomeno. Il problema, quindi, è di natura comunitaria. Venendo ai quesiti dell'interrogazione: n. 1""Il numero di episodi di violenza contro gli operatori sanitari presso le nostre strutture sanitarie nell'ultimo anno e i luoghi più soggetti a tali episodi"". Il numero di aggressioni verbali e fisiche registrate nell'anno 2023 presso le strutture sanitarie dell'azienda Usl risulta in incremento rispetto al dato annuo rilevato nel triennio 2020-2022. In base al monitoraggio effettuato, gli episodi di violenza commessi presso le strutture dell'azienda Usl ai danni degli esercenti le professioni sanitarie e socio-sanitarie nell'esercizio delle loro funzioni nel 2023 risultano infatti 32, rispetto alle 18-20 segnalazioni annue riferite al triennio sopra citato. Le strutture maggiormente coinvolte sono la psichiatria, con il 25%, il pronto soccorso, con il 13%, e l'area territoriale, con il 15%. In relazione all'anno in corso, considerando il periodo di elaborazione dei dati compresi tra il 1° gennaio 2024 e il 30 settembre 2024, sono state segnalate n. 28 aggressioni, 14 delle quali hanno coinvolto il reparto di psichiatria. Nella valutazione del dato sono da tenere in considerazione le peculiarità, naturalmente, dell'utenza che accede al dipartimento di salute mentale. Per quanto riguarda, invece, gli altri reparti ospedalieri, si evidenzia un calo del numero di segnalazioni degli episodi di cui trattasi che si aggirano generalmente su uno o due casi per struttura. Venendo alla domanda n. 2, ""Le misure adottate presso l'ospedale regionale e le strutture del territorio"", l'azienda Usl, a partire dal mese di dicembre 2022, ha adottato un nuovo software aziendale, denominato ""Talete"", per la gestione del rischio clinico. Con l'avvio del nuovo programma informatico e con la campagna di sensibilizzazione e di formazione del personale sanitario si riscontra una maggiore attenzione da parte del personale stesso a procedere con le segnalazioni. Presso l'azienda Usl è inoltre operativa una specifica procedura che fornisce indicazioni per la prevenzione degli atti di violenza nei confronti degli operatori dell'azienda Usl della Valle d'Aosta. L'obiettivo è quello di fornire a tutti gli operatori le necessarie indicazioni per riconoscere comportamenti verbali e non verbali di tipo aggressivo, al fine di prevenire che le situazioni di tensione vadano a degenerare in episodi di violenza e, in tal senso, sono suggerite agli operatori delle misure per ridurre il rischio di aggressione da parte degli utenti e per diffondere la prassi dell'immediato utilizzo degli strumenti di segnalazione degli eventuali episodi di violenza. Il personale della struttura medica preventiva e risk management dell'azienda Usl ha collaborato con la direzione strategica nella revisione dell'informativa aziendale contenuta in una locandina posizionata nelle aree comuni dell'azienda medesima, al fine d'informare e di sensibilizzare l'utenza sulle possibili conseguenze relative ai gesti di aggressione. È stata altresì pubblicata sul sito aziendale e diffusa presso gli operatori sanitari la raccomandazione ministeriale n. 8, cioè la raccomandazione per prevenire gli atti di violenza a danno degli operatori sanitari, finalizzata a prevenire gli atti di violenza attraverso la messa a punto di misure che consentano l'eliminazione o la riduzione delle condizioni di rischio presenti nel contesto sanitario, oltre all'acquisizione di competenze da parte degli operatori nel valutare e nel gestire tali eventi. La struttura medicina preventiva e il risk management dell'azienda Usl segnalano infine che i dati sopra citati sono relativi alle segnalazioni pervenute tramite software aziendale. Non si può avere contezza di quante siano esitate in denunce alle forze di polizia. Presso il dipartimento di Salute mentale è stato attivato, dall'azienda Usl, un servizio di vigilanza privata con funzione deterrente, trattandosi di strutture maggiormente a rischio per le caratteristiche legate alle problematiche di utenza. Presso il pronto soccorso dell'ospedale Parini, sono presenti le forze di polizia dal lunedì al sabato, dalle ore 7 alle ore 13. Nei giorni festivi e la notte il servizio è coperto dalla vigilanza in loco. Informiamo, infine, che la competente struttura dell'Assessorato sta lavorando con l'azienda Usl per istituire a livello regionale, ai sensi delle norme vigenti in materia, il Centro per la gestione del rischio sanitario e la sicurezza del paziente. In questo modo saranno formalizzate e rese strutturali quelle attività che già attualmente la Regione svolge nell'ambito della ricognizione e comunicazione dei rischi e degli eventi avversi."
47937,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ORDINE PUBBLICO - FORZE ARMATE, Pubblica sicurezza",it,Bertin,Alberto,1966,M,Presidente,3,65,"Per la replica, la consigliera Erika Guichardaz, a lei la parola."
47937,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ORDINE PUBBLICO - FORZE ARMATE, Pubblica sicurezza",it,Guichardaz,Erika,1976,F,PCP,4,1106,"Dati sicuramente preoccupanti ma, come ha detto lei, molto probabilmente in aumento, anche dovuti a una maggiore informazione e quindi anche a una segnalazione, forse, fatta dagli operatori, rispetto agli anni passati in cui non veniva fatta. Dai dati che ci ha fornito, sicuramente molte di queste sono legate all'utenza, perché, se parliamo del reparto di psichiatria e del pronto soccorso, molto probabilmente ci troviamo in casi di questo tipo. Sarebbe forse interessante anche comprendere quanti di quei casi segnalati erano in struttura magari per fenomeni di alcolismo o di tossicodipendenza, perché forse, anche sotto questo punto di vista, sarebbe interessante comprendere le motivazioni delle aggressioni: se legate a patologie e a un'utenza specifica o se invece legate a tensioni che possono crearsi, magari per delle lunghe attese o per altre ragioni. Visto che ci è stata rappresentata la presenza di un software - e immagino che in quel software si mettano anche dati di questo tipo - magari faremo un accesso agli atti per comprendere meglio quali sono le motivazioni di queste aggressioni."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,1,103,"I punti 54 e 55 sono trattati congiuntamente. Risponde sempre l'assessore Marzi, a cui passo la parola."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Marzi,Carlo,1975,M,SA,2,12876,"Riguardo all'esito del confronto con la parte politica, è da chiarire che la rimodulazione della pianta organica è stata naturalmente adottata in autonomia dal Jean Boniface Festaz, con deliberazione del Consiglio di amministrazione in data 13 agosto, ed è stata poi approvata dal governo regionale, con deliberazione n. 1188 del 30 settembre scorso. La rideterminazione della dotazione della pianta organica è parte del doveroso processo di gestione delle spese, processo chiesto dalla Regione, che l'azienda sta perseguendo. Rispetto alle valutazioni tecniche che hanno portato alla determinazione e alla riduzione del personale, riportiamo quanto riferito dal Jean Boniface Festaz. L'azienda ricorda che nella dotazione precedente non vi era presenza di servizi sanitari (che sono stati introdotti con la modifica apportata dalla legge regionale n. 12 del 29 luglio scorso) e che nei servizi socio-sanitari erano assegnati in modalità cumulativa i dipendenti riferiti alle professioni e agli operatori d'interesse sanitario assegnati ai servizi più di natura socio-sanitaria. Il numero di OSS, che costituisce oltre il 60% del totale dei dipendenti, è stato, nella sua complessità, ridotto da 75 a 78 unità, identificando il numero di operatori assegnati a ciascuna delle tre tipologie di servizi: di casa di riposo con servizio di tipo protetto e protetto plus, socio-sanitari con il numero residenziale temporaneo demenze e sanitario con l'ospedale di comunità di prossima apertura, la cui dotazione è indicata nel progetto d'interesse specifico fra la Regione, l'Usl e il Jean Boniface Festaz, condivisa con le organizzazioni sindacali e approvata con delibera n. 824/2023. Qui è utile precisare che il numero di OSS è stato ridotto rispetto a quello precedente operante nel servizio RSA-UAP, nel rispetto di quanto definito nel 2023 anche con le organizzazioni sindacali, rispetto al rientro del personale temporaneamente collocato in servizio presso l'azienda Usl, in attesa del completamento dell'ospedale di comunità. Il J.B. Festaz conferma di aver salvaguardato il personale con la dotazione indicata in pianta organica oltre agli standard minimi previsti a livello nazionale e regionale, con tutto il personale dipendente a tempo indeterminato già impiegato nell'ex RSA-UAP. È in questo caso assolutamente utile informare che, per quanto riguarda i minutaggi a persona che vengono esplicitati in 120 minuti, il J.B. Festaz è intorno ai 170 minuti a paziente, quindi molto sopra i minutaggi previsti dalla normativa attuale, e che anche in termini di servizio reso, in termini di costo o investimento sulle persone che sono presso il Jean Boniface Festaz, siamo molto al di sopra degli standard delle protette e delle protette plus regionali. Per quanto attiene al nucleo demenze, nel servizio OSS socio-sanitario, la dotazione OSS indicata è quella attualmente operante. Rispetto alle OSS operanti nel servizio socio-assistenziale della casa di riposo - il più grande dal punto di vista occupazionale è di 69 posti letto - il J.B. Festaz esplicita di aver prodotto e utilizzato il modello scientifico che si definisce modello assistenziale professionalizzante. L'azienda pone poi l'accento sull'applicazione del modello che evita le sostituzioni di personale per le assenze sotto i 60 giorni, misura volta al contenimento della spesa (per la quale si era preso impegno con la nostra missiva del 20 febbraio 2024, a chiarimento del bilancio di previsione 2024) che, dopo essere stata introdotta quale sperimentazione, è entrata a regime in forma definitiva. La modifica, peraltro minimale - una risorsa nel numero di OSS complessivamente assegnate ai sotto-reparti della casa di riposo - è indispensabile e funzionale per garantire la sostituibilità interna senza ricorrere a contratti aggiuntivi per sostituzioni. Questo genera quindi non aumenti, bensì riduzioni dei costi del personale e dei minutaggi erogati, garantendo comunque un'assistenza ben superiore a quella minima prescritta, motivo per il quale poc'anzi ho rappresentato questo grande respond dei minutaggi nei confronti del Jean Boniface Festaz, senza una significativa incidenza sulla qualità del servizio reso, grazie al processo di ottimizzazione in corso. Circa la riduzione di unità nell'area dei servizi ausiliari, la stessa riguarda il servizio di portineria che, con l'avvenuto ammodernamento tecnologico della telefonia aziendale, non ha più la funzione di fulcro di tutte le chiamate in entrata, che ora sono dirette, e potrà quindi vedere un orario di attività più limitato rispetto all'attuale, con le conseguenti economie. In ordine a considerare la possibilità di ricollocare il personale OSS con limitazioni nel ruolo di addetto alla portineria, la casa di riposo riferisce che attualmente non vi sono posizioni vacanti nel servizio di portineria e che l'assunzione citata nell'iniziativa è relativa alla copertura temporanea resasi necessaria in relazione a un'assenza, non breve, di persona in servizio a tempo indeterminato. Rispondo ora ai quesiti inerenti alle iniziative del collega Aggravi. Rispetto al tentativo di conciliazione instaurato dai sindacati nei confronti del Jean Boniface Festaz, gli uffici regionali dei servizi di prefettura competenti in merito hanno comunicato che lo stesso, a seguito degli incontri svolti, ha avuto esito negativo. Come lei saprà, gli Assessori non possono partecipare a queste conciliazioni presso gli uffici di prefettura. Tuttavia, è utile precisare che nell'ambito del confronto la direzione dell'azienda J.B. Festaz ha espresso la volontà di procedere con una procedura concorsuale per l'assunzione d'infermieri e che, a partire dall'anno 2025, sarà possibile allocare risorse aggiuntive per le sostituzioni del personale. L'azienda ha inoltre segnalato che saranno stabilizzate a breve due delle sei posizioni OSS vacanti sulla parte dei servizi socio-assistenziali, mentre altre quattro posizioni sono coperte da personale assunto a tempo indeterminato, assegnato temporaneamente alla casa di riposo e che transiterà al futuro ospedale di comunità. Rispondendo in merito a eventuali incontri tra le organizzazioni sindacali, la casa di riposo e le controparti regionali, come sopra precisato le parti sociali e la governance della casa di riposo si sono incontrate nell'ambito della procedura di tentativo di conciliazione di cui sopra. Pur non essendo parte diretta in causa in tale procedura formale - come è stato peraltro chiarito ulteriormente a tutti i presenti nel tavolo di conciliazione - abbiamo comunque incontrato le parti sociali lo scorso 29 ottobre, come da loro richiesto, ritenendo utile chiarire loro il percorso che ha portato negli ultimi sei anni a riconoscere risorse straordinarie alla casa di riposo. Ritengo, come anche attestato dalle stesse organizzazioni sindacali, che l'incontro sia stato proficuo anche per chiarire l'importante impegno regionale profuso per sostenere l'attività assistenziale del Jean Boniface Festaz. Si è infatti passati da circa 2,7 milioni di euro concessi nell'anno 2018, sei anni fa, a 5,2 milioni di euro stanziati per il corrente anno, solo per la parte socio-assistenziale. Per quanto riguarda i servizi socio-sanitari, sino a fine agosto 2023 l'azienda Usl aveva in essere due convenzioni con l'azienda J.B. Festaz: una relativa al servizio RSA UAP e una per il nucleo Alzheimer e demenze. La prima è cessata a fine 2023, quando sono stati avviati i lavori per la realizzazione dell'ospedale di comunità, mentre la seconda è tutt'ora efficace. Per il servizio RSA UAP l'azienda Usl erogava all'azienda J.B. Festaz circa 1,5 milioni all'anno, per il nucleo Alzheimer e demenze la spesa impegnata dall'azienda Usl è pari a circa 300.000 euro annui. Alla luce delle difficoltà finanziarie comunicate dal J.B. Festaz nell'anno del procedimento di revisione della legge regionale 34/2004, già avviato dai due dipartimenti dell'Assessorato, si è reso necessario intervenire in via urgente e prioritaria sull'articolo 12, concernente il patrimonio delle fonti di finanziamento. La necessità di aggiornare la norma di finanziamento del J.B. Festaz è stata esplicitata nella delibera di Giunta regionale 346/2024 di approvazione del bilancio triennale 2024-2026 del Festaz e nella deliberazione della Giunta regionale n. 624 del 3 giugno 2024 di approvazione del bilancio 2023 dell'azienda J.B. Festaz. In tali atti si rendeva noto che era in corso la revisione della 34/2004 e che, nell'ambito di tale revisione, si prevedeva di modificare il meccanismo di finanziamento, per poter assicurare adeguate risorse finanziarie aggiuntive anche ai servizi socio-sanitari erogati dall'azienda. Pertanto, si sono apportate tali modifiche nella prima variazione del bilancio di previsione 2024-2026 approvata da questo Consiglio. Più precisamente, in analogia agli interventi già efficaci per i servizi socio-assistenziali, si è introdotta una compartecipazione ai costi di esercizio relativi ai servizi sanitari (futuro ospedale di comunità) e socio-sanitari (nucleo demenze), nella misura massima annua del 35% del loro ammontare. Tale contributo, finanziato con risorse regionali, sarà erogato dall'azienda Usl nell'ambito degli accordi contrattuali in essere con la struttura J.B. Festaz. Le misure approvate prevedono un impegno finanziario massimo in bilancio regionale pari a euro 400.000 per l'anno 2024 e a euro 1.300.000 per il 2025 e per il 2026. Sempre riguardo ai servizi socio-sanitari, è importante aggiungere che, in parallelo agli interventi di contribuzione sui costi di esercizio - dapprima con l'articolo 5 della legge regionale 27/2023 e successivamente con l'articolo 22, comma 3, lettera i) della legge regionale 25/2024 - sono state previste specifiche straordinarie misure di ristoro in favore dei soggetti erogatori dei servizi socio-sanitari privati accreditati. Tali misure, finanziate con fondi regionali ed erogate ai soggetti gestori dei servizi da parte dell'azienda Usl nell'ambito delle convenzioni in essere, hanno lo scopo di contribuire ai maggiori oneri determinati dall'incremento generale dei costi di funzionamento, ivi compresi i costi per le prossime tornate di rinnovo contrattuale. In tal senso, al J.B. Festaz è stato liquidato dall'azienda Usl un importo pari a euro 79.354. Allo stesso modo saranno approvate le disposizioni generali per procedere alla liquidazione del ristoro anche per l'esercizio 2024. Come reso evidente dai numeri, l'intervento è stato enorme e senza precedenti. Collega Aggravi, lei è una persona che non soltanto fa attenzione ai numeri, ma ha anche memoria dei numeri. Dopo una risposta così articolata, sicuramente c'è necessità di una piccola sintesi. Da un punto di vista politico, questo Consiglio e il governo negli ultimi 18 mesi hanno fatto per il Jean Boniface Festaz un intervento che, da un punto di vista socio-assistenziale, ha visto, sia per il 2022 che per il 2023, il massimo della spesa messa in disponibilità; con l'intervento fatto poi con la legge 12/2024, però, per la prima volta si è intervenuti in una classificazione del personale, in maniera chiara e distinta, rispetto a funzioni sanitarie e socio-sanitarie. Questo, come appena evidenziato, andrà a interventi finanziari sul 2024 da 400.000 euro e sul 2025 e sul 2026 da 1.300.000 euro. A quei 5,2 milioni di euro di cui abbiamo parlato, che erano soltanto 2,7 milioni nel 2018, andranno ad aggiungersi anche queste spese. Da questo togliamo gli interventi che sono stati fatti in maniera straordinaria per i rinnovi contrattuali e gli interventi che voi avete chiesto in termini d'investimento, ad esempio per quanto riguarda i 500.000 euro stanziati per le famose condotte dell'acqua. In questo momento, quindi, cosa resa evidente anche dalle giuste domande che sono arrivate dalle parti sindacali, questo Consiglio e susseguentemente anche il governo, sia nell'azione posta in essere dal mio predecessore, collega Barmasse, poi proseguita dal sottoscritto, si è arrivati, in termini socio-assistenziali, a stanziare il massimo possibile, con un contributo straordinario nella misura di 1.600.000 euro. Le quote capitarie sono passate da 115-125 euro a testa agli attuali 130-140, quindi anche la somma di queste quote capitarie è risultata essere, in questo momento, la più alta possibile; tutto ciò senza prevedere i trasferimenti per la parte socio-sanitaria. Avendo cambiato anche la 34/2004 e avendo istituzionalizzato il fatto che in quella struttura, che ha i minutaggi tra i più alti della Valle d'Aosta, per ogni persona che vi viene assistita c'è anche una copertura sanitaria che da altre parti non c'è e avendo anche previsto uno stanziamento finanziario, che è quello che ho appena richiamato, credo che tutti quanti noi possiamo dire che sicuramente lo sforzo fatto per il Festaz è uno sforzo concreto e che è già avvenuto."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,3,35,"Consigliere Manfrin, ne ha facoltà."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Manfrin,Andrea Fabrizio,1983,M,LEGA VDA,4,3340,"Quasi mi spiace interrompere questo idillio comunicativo che si è creato fra l'Assessore e il collega Aggravi. Purtroppo, essendo due iniziative ispettive da discutere insieme, tocca interromperlo. Io ovviamente la ringrazio per la sua risposta, al netto di un errore che lei ha fatto quando ha parlato di una riduzione che va da 75 a 78 unità, forse era al contrario, da 78 a 75. Lei ha detto questo, prima, vorrei solo chiedere conferma che è stato solo un errore. La ringrazio ovviamente per la risposta, che sostanzialmente scarica le criticità sulla riduzione del personale sulla scelta del J.B. Festaz, per cui ci dice che voi avete semplicemente preso atto della richiesta arrivata dalla struttura. È evidente che nell'interrogazione che avevamo presentato chiedevamo anche dell'esito del confronto con la parte politica; lei dice che il confronto con la parte politica non è previsto, però in realtà c'è stato, perché lo sappiamo, e sappiamo anche dell'irritazione dei sindacati che c'è stata nello scoprire di questo taglio. Se dovessimo riassumere un po' il senso della risposta che lei ha fornito, potremmo dire che è stato fatto tutto a regola d'arte, che i minutaggi sono ovviamente addirittura superiori, che abbiamo un trattamento eccezionale e che quindi quasi quel personale era in sovrappiù. Poi lei ha motivato questo taglio con una necessità economica, a causa delle criticità che la struttura riporta da questo punto di vista. Io mi limito a osservare il fatto che, secondo noi, le soluzioni da adottare potevano essere diverse, con tutto che penso che l'avranno debitamente informata - se non l'hanno informata, la informo io - che una persona che lavorava nella struttura dal 2012 ieri ha dato le dimissioni. Questo non può che evidenziare che dei problemi nella struttura ci sono, che delle criticità tra chi lavora purtroppo vengono avvertite e che un clima di questo tipo non aiuta sicuramente a svolgere il proprio compito, che richiede purtroppo molta attenzione, con la necessaria serenità. Rispetto alla suggestione di collocare del personale OSS nelle funzioni di portineria, ci dice anche che quello è un contratto a tempo determinato, per un'assenza che sarà piuttosto lunga. Io credo che, piuttosto che privarsi di personale, forse la scelta di collocare le persone ad altra funzione... perché non si capisce: lei ha detto che adesso abbiamo tutto informatizzato, quindi non si passa più dalla portineria, però poi la necessità di avere una persona in portineria c'è di nuovo, quindi non si capisce quale delle due effettivamente sia la cosa che va per la maggiore. Noi prendiamo atto con rammarico della situazione che si è venuta a creare, soprattutto perché, se persone che lavorano in quella struttura da decine di anni arrivano a fare delle azioni come quelle delle dimissioni, probabilmente dei problemi ci sono. La nostra preoccupazione è che in realtà queste criticità e queste tensioni non si scarichino sugli utenti, purtroppo, che, alla fine, di tutto questo sono assolutamente incolpevoli. La esortiamo quindi a mettere una maggiore attenzione nelle scelte che verranno poi portate avanti rispetto alla struttura, quindi prendiamo atto della sua risposta e attendiamo l'evolversi degli eventi. Soprattutto ci confronteremo con il personale per valutare quali saranno i passi successivi da fare."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,5,35,"Consigliere Aggravi, ne ha facoltà."
47938,XVI,07/11/2024,"ASSISTENZA SANITARIA E OSPEDALIERA, Personale medico e paramedico, ASSISTENZA SOCIALE, Assistenza socio-sanitaria",it,Aggravi,Stefano,1985,M,RV,6,4070,"Più che idillio comunicativo, come lo sa il collega Marzi, lo sanno anche il collega Barmasse e il collega Baccega, non è la prima iniziativa che presento per il Festaz; come la collega Guichardaz: anche lei forse ha non un idillio comunicativo, perché con il collega non è proprio un idillio comunicativo. Siamo contenti che anche lei, collega Manfrin, quando sente le sirene dei sindacati appaia. Benvenuto nel club. Detto questo, a fronte della situazione contingente - e non voglio sicuramente criticare la dimensione dell'impegno che l'amministrazione sta mettendo nei confronti della casa di riposo - io vorrei tornare invece un po' indietro. Ho citato anche gli altri Assessori precedenti, se ho dimenticato qualcuno me ne scuso, ho escluso gli interim perché oggettivamente ogni tanto è complesso. Detto questo, ci sono due grossi problemi relativi a quella realtà, che cercavo già di spiegare in maniera molto modesta prima ancora che nascesse il tema dell'ospedale di comunità. C'è un problema di struttura finanziaria - infatti gli interventi di cui ha parlato l'Assessore sono oggi un tentativo di risolvere un problema che in realtà non nasce oggi, ma che nasceva in precedenza - e dall'altro lato una problematica di livello organizzativo. Mi consenta una considerazione fatta dall'uomo della strada: sicuramente il minutaggio elevato rispetto alle altre realtà è cosa buona e giusta, o potrebbe esserlo, perché l'uomo della strada potrebbe dire che c'è un minutaggio più elevato perché c'è una necessità organizzativa più elevata di altre realtà, quindi persiste il problema organizzativo. La procedura di raffreddamento e conciliazione è una rappresentazione plastica del problema di natura organizzativa, come penso ci possa essere anche un'ulteriore problematica - e in parte era già emersa in tutte le iniziative che i vari colleghi hanno fatto - nel senso che chi oggi non è più al Festaz, ed è stato spostato, non vuole tornare al Festaz, quindi abbiamo un'ulteriore problematica e sappiamo benissimo qual è stato l'ambito complicato per spostare, non ho altro termine, trasferire o comunque destinare quelle risorse umane da un'altra parte. Abbiamo quindi un'ulteriore problematica e il peso delle sostituzioni c'è. Il fatto che con nuovi fondi si possa poi espletare una procedura per aumentare la pianta organica, tra l'altro approvata dall'azienda Usl, è un ulteriore correre ai ripari. I due problemi, quindi, in realtà persistono. Sulla parte della struttura finanziaria sicuramente la sintesi - e la ringrazio della sintesi che ha fatto - permette di capire qual è la magnitudo finanziaria impegnata, che carica la governance della casa di riposo di una responsabilità ulteriore e maggiore e forse, come si direbbe nell'economia industriale, è meglio concentrarsi sulla linea, piuttosto che sugli amministrativi o sulle amministrative, ed è necessario ovviamente diminuire anche lo stress che c'è nell'ambito organizzativo, che poi si scarica o si può scaricare su una miglior qualità del servizio, servizio che comunque è stato, come spesso giustamente ricordiamo, sempre di qualità. Ora abbiamo anche appreso che ci sarà un'ulteriore assemblea sindacale. Quello che noi ci auguriamo è che ci possa essere, da un lato, una risoluzione di questa alta temperatura, visto che la procedura è di raffreddamento, ma che, al di là delle singole procedure previste dalle leggi che disciplinano i rapporti sindacali, ci possa essere un raffreddamento interno, organizzativo, soprattutto utile a poter avere una risoluzione, magari non definitiva, ma che consenta a tutti di lavorare in maniera più fattiva e più coesa. Speriamo poi che effettivamente ci possa essere anche una definizione della procedura relativa all'organo esecutivo, quindi anche alla Direzione generale, in maniera tale da comprendere meglio come verrà gestita la gestione. Sicuramente, purtroppo, non sarà l'ultima iniziativa, ma è un insieme d'iniziative, di cui penso possa anche lei apprezzare la coerenza e il tentativo di risolvere i problemi. Non è un'iniziativa sporadica."
47939,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,1,67,"Passiamo al punto n. 56. Risponde l'assessore Marzi, ne ha facoltà."
47939,XVI,07/11/2024,"ASSISTENZA SOCIALE, Famiglia, tutela dell'infanzia",it,Marzi,Carlo,1975,M,SA,2,3003,"""Se conosco il bonus in questione, in caso affermativo quale sia l'ente di riferimento per la ricezione della domanda"". Con riferimento al primo quesito, ovvero se l'Assessore competente sia a conoscenza del bonus in questione, la risposta è affermativa. Si tratta di un'agevolazione tariffaria per i clienti domestici volta a ridurre la spesa sostenuta per la fornitura di energia elettrica dei nuclei familiari in cui è presente un componente che si trovi in condizioni di disagio fisico e che necessiti di apparecchiature elettromedicali per il mantenimento in vita. La materia è disciplinata dal decreto del Ministero dello Sviluppo economico n. 28 del dicembre 2007, il quale prevede, all'articolo 4, che il cliente in possesso dei requisiti previsti al precedente articolo presenti apposita richiesta al Comune di residenza. Il Comune di residenza, anche attraverso il supporto informatico messo a disposizione dal Ministero dello Sviluppo economico, valuta e ammette le domande, previa presentazione del certificato rilasciato dall'azienda sanitaria locale di appartenenza, attestante le gravi condizioni di salute di uno dei componenti del nucleo familiare, tali da richiedere, appunto, l'utilizzo delle apparecchiature medico-terapeutiche necessarie per la loro esistenza in vita e alimentate a energia elettrica. Come sopra riportato e come riportato anche con chiarezza nel sito istituzionale dell'Arera, la competenza a ricevere le domande è dunque dei Comuni di residenza e non della Regione, che non ha neppure, come scritto nell'interrogazione, alcuna funzione di collettore delle domande, non avendo peraltro accesso al sistema informatico per la trasmissione delle stesse. Per la presentazione delle domande, i Comuni possono anche sottoscrivere una convenzione onerosa con i centri di assistenza fiscale (CAF), in forza di una convenzione sottoscritta appositamente tra l'Anci (Associazione nazionale dei comuni italiani) e la Consulta nazionale dei CAF. Nel testo dell'interrogazione si fa riferimento a domande che sarebbero state rifiutate dai Comuni di residenza degli interessati e dai CAF, ma senza ulteriori dettagli, che avrebbero consentito una diretta verifica con i Comuni identificati. A ogni buon conto, in un'ottica collaborativa, gli uffici del Dipartimento Politiche sociali hanno attivato un confronto con il Celva, ricevendo rassicurazioni sul fatto che effettivamente si tratta di una competenza dei Comuni di residenza degli interessati e che il Celva stesso provvederà a inviare una nota a tutti i Comuni, ricordando la titolarità di tale procedimento, naturalmente mettendo in copia il Dipartimento stesso. I medesimi uffici del Dipartimento Politiche sociali hanno poi attivato anche un confronto informale con un CAF, ricevendo quale risposta che effettivamente i CAF sono abilitati al ricevimento e alla trasmissione delle domande per tale misura, previa tuttavia, come sopra ricordato, la stipulazione con i Comuni interessati di una convenzione in tal senso."
47939,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,3,36,"Consigliere Manfrin, per la replica."
47939,XVI,07/11/2024,"ASSISTENZA SOCIALE, Famiglia, tutela dell'infanzia",it,Manfrin,Andrea Fabrizio,1983,M,LEGA VDA,4,1757,"Grazie, Assessore, per la sua risposta, assolutamente precisa e puntuale. Tengo a evidenziare che, sentendo la sua risposta, qualcuno potrebbe immaginare che si sia addebitata alla Regione una qualche competenza; in realtà questo è quello che purtroppo alcuni Comuni hanno risposto, cioè alcuni Comuni hanno rimpallato la responsabilità della ricezione delle domande in parte ai CAF, in parte alla Regione. Non si comprendeva quindi, poiché le indicazioni sono molto chiare sul sito di Arera, per quale motivo non ci fosse appunto la scelta di raccogliere queste domande. Io la ringrazio soprattutto per quanto riguarda la parte di sensibilizzazione che è stata messa in campo con il Celva e a questo punto ci auguriamo che non debba più succedere che vengano rimpallate le responsabilità fra enti locali e, eventualmente, CAF o amministrazione regionale, perché in questa maniera sarà chiara anche la procedura, quindi potremo comunicare anche alle famiglie - purtroppo sono diverse decine quelle che ci hanno comunicato questo problema - che la questione è risolta. Lei giustamente ha detto che non abbiamo indicato il Comune: lo abbiamo fatto volutamente perché, come sa, la censura che questo Consiglio applica spesso è molto grave - qualcuno la anela - ma se avessimo inserito anche delle coordinate più precise per individuare quali amministrazioni non avevano fornito le risposte adeguate, non avevano preso in carico le domande, avremmo rischiato di scatenare ""allora è quella persona, è quell'altra, discutiamo in maniera segreta o no"". Così abbiamo tagliato la testa al toro e abbiamo solo evidenziato una situazione di disagio che, immagino, con la comunicazione che ci ha annunciato sarà evidentemente superata. La ringrazio per la sua risposta."
47940,XVI,07/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,1,53,Passiamo al punto n.  57. Risponde l'assessore Marzi.
47940,XVI,07/11/2024,"ASSISTENZA SANITARIA E OSPEDALIERA, Personale medico e paramedico",it,Marzi,Carlo,1975,M,SA,2,5012,"Con la legge regionale 27/2023 è stata prevista, per il triennio 2023-2025, un'indennità sanitaria temporanea per tutta la dirigenza sanitaria non medica veterinaria e delle professioni sanitarie, per il personale delle professioni sanitarie del comparto sanità, a esclusione del personale infermieristico, già beneficiario dell'indennità di cui alla legge regionale 22/2022. Tale legge ha inoltre ampliato l'indennità a tutto il personale sanitario, ivi compreso quello della legge regionale 22/2022, anche con rapporto di lavoro a tempo parziale. L'onere finanziario complessivo per il triennio 2023-2025 è stato determinato in euro 2,7 milioni, secondo i conteggi forniti dall'azienda Usl. L'azienda USL ha quindi avviato la contrattazione integrativa aziendale, stabilendo, in accordo con le organizzazioni sindacali, di erogare al personale beneficiario i medesimi importi mensili di cui alla legge regionale 22/2022, invece che, naturalmente, gli importi proposti proprio dalla sua proposta di legge, la n. 65, che di fatto invece prevedeva che venissero erogati degli importi più bassi rispetto alla 22/2022. Gli importi della proposta di legge n. 65 quindi - in una contrattazione politica che ha visto lei, collega Restano, e il governo, arrivare per questi dipendenti a trovare una soluzione assolutamente proficua - erano stati naturalmente tarati rispetto agli importi di cui sopra. Le organizzazioni sindacali di fatto hanno concordato l'eventualità di procedere, però, a un conguaglio entro la fine dell'anno, qualora fosse necessario rispettare l'importo totale del finanziamento approvato in legge, che era appunto di 2,7 milioni di euro. In questi mesi l'azienda sta quindi procedendo con i conguagli previsti. Non si tratta pertanto di una riduzione dell'indennità sanitaria temporanea per mancanza di fondi, ma di un'ordinaria operazione contabile prevista nell'ambito degli accordi sindacali che sono stati sottoscritti in ambito aziendale, collegata a un procedimento di conguaglio. In poche parole, quando tra le rappresentanze sindacali e l'azienda si è trattato poi di dare applicazione, in una sede prevista, all'applicazione secondo gli importi della 27/2023, di fatto si era previsto che ci sarebbero stati eventualmente dei conguagli se entro la fine dell'anno i soldi sarebbero stati di più o di meno; sempre nel limite massimo dei 2,7 milioni. Prima di procedere con le risposte ai singoli punti dell'interrogazione, è bene precisare che i dati forniti riguardano le categorie di lavoratori contemplati dalla legge 27/2023, che pertanto escludono il personale assunto a tempo determinato, i medici e gli infermieri a tempo pieno. Veniamo alla domanda n. 1, ""Quante siano le nuove assunzioni effettuate dall'azienda Usl della Valle d'Aosta nel corso del 2024, riferite alla dirigenza sanitaria non medica e alle professioni sanitarie escluse quelle infermieristiche"". Le nuove assunzioni effettuate dall'azienda Usl nel corso del 2024, sino al mese di ottobre, riferite alla dirigenza sanitaria non medica, sono state pari a 3, mentre quelle riferite alle professioni sanitarie, esclusa quella infermieristica, sono state pari a 2. Le cessazioni registrate dall'azienda Usl nel corso del 2024, fino al mese di ottobre, riferite alla dirigenza sanitaria non medica, sono state pari a 2, mentre quelle riferite alle professioni sanitarie, esclusa quella infermieristica, sono state pari a 13. ""Se prima di procedere al conguaglio vi siano state interlocuzioni con l'azienda"". Il conguaglio è stato effettuato senza prevedere le interlocuzioni tra la Regione e l'azienda Usl, in quanto queste non sono previste, ma stabilite esclusivamente nell'ambito della contrattazione integrativa aziendale con le organizzazioni sindacali, per cui anche quanto da lei riportato durante la discussione del DEFR aveva assoluta pertinenza rispetto a quanto avvenuto, ma naturalmente tutto ciò non faceva riferimento rispetto a quanto era stato stabilito nel momento in cui si è applicata la 27/2023, dove ci si era già messi d'accordo rispetto al fatto che si sarebbe intervenuti a conguaglio entro la fine dell'anno. Tale importo è stato a suo tempo definito sulla base, infatti, dei dati forniti dalle competenti strutture dell'azienda Usl, precisamente nell'ambito degli accordi integrativi aziendali stipulati con le organizzazioni sindacali, sia del comparto sanità sia della dirigenza dell'area sanità. È stato concordato che l'erogazione dell'indennità avvenisse attraverso il riconoscimento degli importi stabiliti in via provvisoria, quindi rispettivamente in euro 350 e in euro 800; questo, fatta salva, appunto, la rideterminazione degli stessi entro il mese di dicembre di ogni anno, per garantire il rispetto del vincolo di spesa. A tutela di tutti, rispetto al giusto nervosismo che può esserci da parte dei colleghi, l'impegno che il governo si prende già nel 2025 è quello di andare ad aumentare lo stanziamento sul 2025 della 27/2023, anche grazie alle segnalazioni che sono arrivate."
47940,XVI,07/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,3,53,"Consigliere Restano, per la replica, a lei la parola."
47940,XVI,07/11/2024,"ASSISTENZA SANITARIA E OSPEDALIERA, Personale medico e paramedico",it,Restano,Claudio,1964,M,RV,4,1350,"Ringrazio l'Assessore per la risposta, alla quale poteva dedicare un solo minuto, come poi è risultato. Tutto il resto l'ha utilizzato per spiegarci con dovizia di dettagli e per riassumerci la situazione. Questa interrogazione è propedeutica alla discussione della mozione - che spero si discuta oggi - alla quale lei ha già dato in parte la risposta, dicendo che l'impegno della Giunta è di finanziare quanto manca per il 2025. Penso quindi che avremo modo di apprezzare il voto a favore di questa mozione. Detto questo, mi permetta un solo appunto: la proposta di legge sulle indennità era del 2022, le dico io la data, primavera 2022. Abbiamo aspettato un annetto perché la maggioranza definisse tutte le procedure per arrivare a riconoscere questa indennità, doverosa per il personale sanitario. I calcoli che erano stati fatti all'epoca, nel maggio, erano del tutto diversi. Detto questo, abbiamo apprezzato che in contrattazione i sindacati siano arrivati a definire una cifra diversa. Questa è stata la contrattazione, evidentemente qualcosa non ha funzionato, oppure si prevedeva già la riduzione. Avremo comunque modo di confrontarci all'atto della discussione della mozione. Per ora la ringrazio di tutti questi dati, prendiamo atto del numero delle cessazioni e del numero delle assunzioni, che saranno molto utili per (incomprensibile) ."
47941,XVI,07/11/2024,ASSISTENZA SOCIALE,it,Bertin,Alberto,1966,M,Presidente,1,44,"Punto n. 58. Assessore Marzi, ne ha facoltà."
47941,XVI,07/11/2024,ASSISTENZA SOCIALE,it,Marzi,Carlo,1975,M,SA,2,5914,"""Quali sono le motivazioni tecniche per cui il PD per l'affido d'incarico per la redazione di uno studio di fattibilità finalizzato alla revisione partecipata del sistema degli interventi regionali delle politiche a contrasto della violenza di genere non rechi alcuna indicazione relativa al contrasto alla discriminazione sull'identità di genere e orientamento sessuale?"" La domanda 2: ""Se sia stato affidato per tale specifico tema un altro studio e con quali indicazioni"". La domanda 3: ""In caso contrario, se conferma che il disegno di legge che dovrebbe essere pronto per l'estate 2025 comprenderà anche norme per il contrasto alle discriminazioni sull'identità di genere e sull'orientamento sessuale"". La domanda 4: ""Se la data di consegna dello studio sopracitato possa essere anticipata"". Come già detto più volte in quest'aula e come anche da lei rilevato, a partire dallo scorso mese di agosto si è avviato operativamente il processo di revisione della legge 4/2013, che vede come necessario lo studio di fattibilità. Rispondendo al primo quesito, nel provvedimento dirigenziale è stata utilizzata una frase riassuntiva e generalizzata, che non scende pertanto nel dettaglio. Confermiamo che lo studio, come abbiamo chiesto, conterrà interventi di prevenzione, a contrasto e sostegno, a favore di donne vittime di violenza, con o senza figli minori, e di coloro che subiscono violenze e/o siano discriminati e perseguitati in virtù della loro identità di genere e del loro orientamento sessuale. Sono questi importanti aspetti che condividiamo debbano essere presi in considerazione e che riteniamo infatti di comprendere nella futura legge quadro, come abbiamo già più volte affermato in quest'aula. Rispondendo al secondo quesito, va da sé che non sia stato affidato altro incarico ad altro soggetto, in quanto il tema è già, come detto, ricompreso nell'incarico più ampio sopra citato. Riguardo al terzo quesito, si conferma ancora una volta che il nuovo testo della norma comprenderà anche quanto richiamato, ovvero ogni forma di violenza, che va condannata. Rispetto alla data di consegna dello studio, dobbiamo tenere presente che lo stesso - costruito in maniera partecipata attraverso il coinvolgimento di diversi enti, soggetti e attori sul territorio - richiede i tempi congrui già prospettati. In ogni caso si assicurerà attenzione al processo metodologico e - anche se non si ritiene a oggi possibile la presentazione della nuova norma prima dell'estate del 2025 - verrà fatto il possibile per anticiparla. I tempi della condivisione con i soggetti deputati - collega, lei lo può facilmente comprendere - non possono essere imposti, perché altrimenti verrebbe di fatto meno la loro partecipazione. Infatti, con un approccio direttivo e imposto verrebbe messo in discussione in questa maniera il metodo che questi tempi giustamente impongono, data la sensibilità del tema del quale stiamo parlando. Non vogliamo farla arrabbiare e far di nuovo riaprire tutta una serie di temi, però dobbiamo comprenderci: se noi applichiamo la variabile tempo a processi di natura metodologica e partecipativa, o li imponiamo e quindi sottraiamo la parte metodologica, oppure, come giustamente potrebbe dire lei, se lasciassimo correre, a quel punto il nostro intento potrebbe essere quello di allungarli. Io capisco perfettamente, quindi non ho assolutamente avuto un atteggiamento paternalistico, non potrei permettermelo nei suoi confronti, richiamo semplicemente la parte finale della precedente discussione: quindici giorni fa, su questo tema, lei in maniera molto chiara evidenziò che io la stavo facendo arrabbiare rispetto a questo tema. Questo è il motivo per il quale, lo dico subito, mi sto dilungando in questa parte del processo. Io non ho assolutamente intenzione di limitarle la possibilità di arrabbiarsi con me, lo posso anche comprendere, venendo però agli aspetti di natura più tecnica e più procedimentale, il fatto che ad agosto, come tra l'altro ci siamo anche scambiati informalmente, sia stato dato il mandato di arrivare a questo studio che è oggetto dell'interrogazione al punto n. 58 di questo ordine del giorno del Consiglio regionale non è assolutamente un processo né per allungare i tempi, né per restringerli. È semplicemente che, se si vuole arrivare alla costituzione di una legge quadro, il processo di riferimento, che tra l'altro è arrivato anche da parte del territorio e che s'incastra anche rispetto a una normativa nazionale articolata, che non sta dando particolari indicazioni su questo tema... se si vuole prendere in considerazione, da un punto di vista metodologico, un sistema partecipato, un percorso amministrativo che non sta praticamente schiacciando, a livello nazionale il piede sull'acceleratore, bisogna, di conseguenza, trovare un giusto incastro tra il rispetto di un metodo che deve prendere in considerazione le sollecitazioni del territorio e i tempi necessari per fare in modo che, giustamente, nessuno possa pensare - perché così non è - che noi stiamo cercando di rallentare questi tempi, anzi. La scelta (che è stata fatta dal Dipartimento, prima ancora che arrivasse il sottoscritto, e poi dal sottoscritto, assieme alla V Commissione e anche assieme alle vostre legittime sollecitazioni su questo tema) rende evidente che ci sia assolutamente un'attenzione. Io non ho intenzione di far arrabbiare nessuno e non ho neanche intenzione di arrabbiarmi quando vengo utilizzato come spauracchio di colui il quale vuole rallentare questi processi normativi, perché così non è. Nel momento in cui si scelgono, anche in termini rispettosi, dei dettami amministrativi dell'amministrazione condivisa, che un decreto-legge ha ben individuato dallo Stato italiano, credo che di fatto poi quei tempi di condivisione vadano rispettati, perché credo che il territorio debba partecipare nel dare indicazioni su temi così importanti per dare soluzioni adeguate."
47941,XVI,07/11/2024,ASSISTENZA SOCIALE,it,Bertin,Alberto,1966,M,Presidente,3,53,"La consigliera Minelli si è prenotata, ne ha facoltà."
47941,XVI,07/11/2024,ASSISTENZA SOCIALE,it,Minelli,Chiara,1966,F,PCP,4,3924,"Assessore, l'interrogazione nasce da una situazione molto semplice: nella scorsa seduta di Consiglio lei ci aveva detto che era vostra intenzione portare la revisione della legge in aula nell'estate del 2025, quando saremo alle battute finali di questa legislatura, e poi ci aveva detto che era stato dato un incarico. Ho cercato questo provvedimento dirigenziale del mese di agosto e devo dire che, quando l'ho letto, il mio sconcerto, che già era evidente in aula, è aumentato, perché nel testo non si fa alcun riferimento alla parte legata alle discriminazioni per l'orientamento di genere. Ora lei mi dice che la frase è riassuntiva e generalizzata, ma la frase è questa: ""Uno studio finalizzato alla revisione partecipata del sistema degli interventi regionali delle politiche a contrasto della violenza di genere"". Non c'è scritto altro. Lei dice che ci vogliono i tempi giusti, che ci vuole un processo partecipato e che non bisogna imporre delle marce a tappe forzate alle associazioni e a tutti coloro i quali vogliono dare il loro contributo. Io, Assessore, le ricordo che l'altra volta le ho parlato di tre anni perché mi riferivo al percorso della legislatura, ma rimaniamo al periodo in cui questo Dipartimento è guidato da lei, quindi da marzo 2023, se non sbaglio: a maggio 2023, quindi parliamo di circa un anno e cinque mesi fa, noi siamo state convocate, visto che era già passato un anno dal deposito della nostra proposta di legge, dall'Assessorato e ci è stato detto che c'era l'intenzione di rivedere la legge, era in atto la revisione della legge e ci sarebbe stato posto, in quella revisione, anche per le norme che noi chiedevamo allora. Adesso l'incarico per lo studio è stato dato ad agosto 2024 e lei dice che ci vogliono i tempi. Ho capito che ci vogliono i tempi, ma noi sappiamo che questa revisione è in atto, almeno questa è la data giusta, da maggio del 2023. Allora gli anni aumentano, non aumentano i mesi, aumentano gli anni. Di conseguenza, da maggio 2023 - quando ci viene comunicato che si sta facendo la revisione della legge 4/2013, ad arrivare a oggi, e poi ad arrivare ad agosto del 2025 - saranno passati oltre due anni. Il fatto che il processo di partecipazione delle associazioni richieda un tempo così lungo - e poi ovviamente non è solo il tempo di partecipazione delle associazioni, ma anche della redazione stessa dello studio - a me sembra non un voler rallentare i tempi, io non dico che lei rallenta i tempi, quello che le dico è che lei i tempi non li accelera, sicuramente non vengono accelerati. Questo è sotto gli occhi di tutti. Io credo anche, questo lo so, che le associazioni che hanno intenzione di partecipare a questo percorso non hanno bisogno di elaborare richieste particolari e specifiche, perché non conoscono la realtà, la conoscono benissimo e sanno che c'è una necessità di andare avanti in maniera celere. Quello che lo dimostra - la necessità viene anche dalla realtà - è che la situazione in Valle d'Aosta, parlo della violenza di genere, è peggiorata, quindi richiede, anche dal lato legislativo, non soltanto da quello delle forze dell'ordine, un impegno, che deve essere supplementare per quello che riguarda i tempi. L'altra questione riguarda le discriminazioni per l'orientamento di genere, che nel provvedimento dirigenziale non vengono citate. Io accetto quello che lei dice, mi ha confermato che sarà ricompresa nella legge anche questa cosa. Noto che non ha parlato di abilismo, significa quindi che allora questo non vi rientrerà, mentre avevamo capito che doveva rientrarci. Mi sembra di aver colto, in chiusura del suo intervento, una disponibilità a cercare di spingere perché i tempi siano più brevi. Spero vivamente che sia così. Sul fatto poi di arrabbiarsi, Assessore, forse lei dovrebbe preoccuparsi che io non mi arrabbi perché, essendo l'Assessore alla Sanità, se poi mi viene un coccolone gravo sul sistema sanitario pure io."
47942,XVI,07/11/2024,CASA DA GIOCO,it,Bertin,Alberto,1966,M,Presidente,1,66,"Punto n. 59. Si è prenotato il consigliere Baccega, ne ha facoltà."
47942,XVI,07/11/2024,CASA DA GIOCO,it,Baccega,Mauro,1955,M,FI,2,2334,"Torniamo a parlare di poker al Casino di Saint-Vincent. A giugno avevamo interpellato la Giunta per capire se era intenzione della casa da gioco, come fanno già altre case da gioco in Italia - parlo soprattutto di Sanremo, che è stata la prima, ma ora anche Campione - procedere all'organizzazione di tornei di poker anche a Saint-Vincent. Consapevoli che questi tornei non avvicinano alla casa da gioco i cosiddetti clienti spendenti, ma che in qualche modo promuovono ingressi alla casa da gioco e comunque alimentano introiti, anche se non sono così significativi, e creano comunque un forte incremento d'incassi all'indotto, ovvero ad alberghi, ristoranti e soprattutto per il commercio in genere sul territorio. Anche e soprattutto sulla base di quanto si è discusso nell'ultimo Consiglio comunale di Saint-Vincent, dove si sottolineava che il commercio del paese è in affanno, così vale anche per Châtillon, e si è richiesta la convocazione di un Consiglio monotematico sulla crisi della situazione del commercio nella zona. La ripresa del casinò certamente è un elemento positivo, soprattutto a noi fa molto piacere, ma si richiedono eventi e manifestazioni di richiamo che vadano ben oltre la sola giornata. Abbiamo avuto notizia di un incarico per l'organizzazione di nuove iniziative e nuove manifestazioni. Ho notizia che il primo appuntamento che è stato organizzato, dedicato alla musica dei Beatles, ha avuto un grande successo, quindi la ripresa, in sintonia con la casa da gioco e il territorio, può e deve andare soprattutto in quella direzione. I tornei di poker sono sicuramente un richiamo e un elemento positivo che va a richiamare dalle 3.000 alle 6.000 persone, questo è conclamato. Visto che la società partecipata ha inviato una procedura adeguata a presentare una manifestazione d'interesse all'organizzazione dei tornei di poker a Saint-Vincent; evidenziato che il termine per la presentazione delle manifestazioni d'interesse è scaduto il 30 settembre; non avendo notizia, noi chiediamo al governo se risulta al governo che siano state presentate tre manifestazioni d'interesse - questo lo abbiamo letto dalla testata Gioco News - e in quali tempi s'intende procedere all'affidamento della gestione dell'organizzazione dei tornei nonché quando si potrà dare il via al primo torneo di poker a Saint-Vincent."
47942,XVI,07/11/2024,CASA DA GIOCO,it,Bertin,Alberto,1966,M,Presidente,3,52,"Risponde il Presidente della Regione, ne ha facoltà."
47942,XVI,07/11/2024,CASA DA GIOCO,it,Testolin,Renzo,1968,M,UV,4,3634,"In merito al primo quesito, su informazione della casa da gioco si conferma che le candidature presentate sono tre e che gli organi aziendali hanno già fatto una prima valutazione. La società attua, in questi casi, le disposizioni del Regolamento acquisti vigente che prevede, nel caso di avviso pubblico della selezione del fornitore, che essa sia effettuata tramite la costituzione di una commissione di valutazione, formata da almeno tre componenti. A conclusione dei lavori, la commissione provvede a definire la lista dei candidati ammessi con una valutazione qualitativa e a consegnarla alla direzione aziendale, per l'eventuale avviso delle due diligence, tecnica ed economica, e la successiva trattativa commerciale, che includerà l'analisi delle domande presentate (sia sotto il profilo formale che di merito) e l'identificazione dello schema contrattuale e del progetto operativo. In questo caso specifico, tale progetto sarà successivamente oggetto d'informazione all'amministrazione regionale per le valutazioni inerenti al disciplinare che regola i rapporti tra Regione autonoma Valle d'Aosta e il Casino de la Vallée. Per quanto riguarda il secondo quesito, ""In quali tempi si intende procedere all'affidamento della gestione dell'organizzazione dei tornei"", sempre la casa da gioco ci informa che i tempi per procedere all'affidamento della gestione e dell'organizzazione dei tornei non sono al momento prevedibili. Peraltro, una società è stata vittima di una gravissima fuga di notizie che ha portato la rivista Gioco News a pubblicare, in data 2 ottobre 2024, notizie riservate rispetto alla posizione dei tre candidati presentatori della domanda e a esprimere valutazioni di merito sulle stesse candidature. Si sottolinea che la scadenza di presentazione della domanda era fissata per il 30 settembre e che prima della pubblicazione dell'articolo di Gioco News la commissione deputata all'analisi delle candidature non si era ancora riunita per la valutazione delle stesse e che pertanto gli atti rilevanti non dovevano essere nella disponibilità di nessun dipendente della società. La casa da gioco ha aperto un'indagine interna, volta a chiarire gli accadimenti e, in ogni caso, provvederà all'annullamento della procedura, valutando modalità e termini della nuova manifestazione d'interesse. I fatti descritti sono anche il riflesso di manifestazioni, su questo tema, di un'incongrua attenzione, mediatica e non solo, che interferisce con l'autonomia dell'azienda e che indebolisce le capacità decisionali, ritardando conseguentemente anche l'avvio dei nuovi progetti. Per quanto riguarda la terza domanda, ""Quando si potrà dare via al primo torneo di poker a Saint-Vincent"", l'avvio dei tornei di poker dipenderà quindi dalla conclusione del procedimento d'identificazione del fornitore e dell'analisi dei successivi problemi organizzativi. Vale la pena ricordare, come già altre volte detto, che, pur avendo un interesse sul tema dei tornei di poker, la società Casino de la Vallée non si è impegnata ancora nella loro organizzazione perché la stessa, che presenta costi significativi di avvio e di investimento commerciale, non è stata inserita nel piano industriale omologato nell'ambito della procedura concordataria in atto. A tale proposito si ricorda che, ai sensi della sentenza del Consiglio di Stato, sezione III, n. 2973, del 17 maggio 2018, l'organizzazione di tornei di poker non può essere interamente affidata a un soggetto terzo, permanendo in capo alla società gli oneri di direzione e controllo, di gestione dei pagamenti e di registrazione dei partecipanti, naturalmente con i costi relativi."
47942,XVI,07/11/2024,CASA DA GIOCO,it,Bertin,Alberto,1966,M,Presidente,5,36,"Per la replica, consigliere Baccega."
47942,XVI,07/11/2024,CASA DA GIOCO,it,Baccega,Mauro,1955,M,FI,6,613,"Parto dall'ultima sua affermazione: in realtà il casinò di Campione e il casinò di Sanremo hanno avviato i tornei di poker, c'è sicuramente un percorso che si può intraprendere, perché non credo che facciano i tornei di poker al di fuori della legge. L'altro elemento della sua risposta è oltremodo preoccupante e la invito a farci avere informazioni. Io mi fermo qui rispetto alla replica perché non merita altro, ma è assolutamente preoccupante e l'auspicio è che la casa da gioco possa avere al più presto le informazioni idonee a far sì che questo percorso possa riavviarsi nel massimo delle regole possibili."
47943,XVI,07/11/2024,"FINANZA REGIONALE E LOCALE, Finaosta",it,Bertin,Alberto,1966,M,Presidente,1,97,"Punto n. 60. Per illustrare l'interpellanza si è prenotato il consigliere Aggravi, ne ha facoltà."
47943,XVI,07/11/2024,"FINANZA REGIONALE E LOCALE, Finaosta",it,Aggravi,Stefano,1985,M,RV,2,7035,"Per introdurre quest'interpellanza partirò dalle linee guida recanti la disciplina applicativa della legge n. 20 in materia di partecipate, adottate con deliberazione n. 1591 del 14 dicembre 2022. Nell'ambito delle linee guida, l'articolo 5 esprime un principio: sebbene la partecipazione pubblica non muti la natura di soggetto privato della società, la natura pubblica del socio unico o maggioritario comporta significative deroghe alla disciplina generale e non potrebbe essere diversamente in ragione della natura del capitale impiegato, che proviene dalla collettività. È una pronuncia della sezione delle Autonomie della Corte dei conti del 2021. Nell'ambito del testo unico delle società partecipate, in particolare all'articolo 19 - e i principi sono contenuti in questa deliberazione - si rimanda per l'appunto al fatto che le società a controllo pubblico stabiliscono con propri provvedimenti, criteri e modalità per il reclutamento del personale, nel rispetto dei principi, anche di derivazione europea, di trasparenza, pubblicità e imparzialità, e c'è un rimando al decreto legislativo 165/2001. Cito questo passaggio perché poi ci tornerò nella parte finale, sperando di avere il tempo, visto quello che devo cercare di rappresentare. La Finaosta ha adottato e ha applicato effettivamente le disposizioni del testo unico, come anche della legge n. 20 e, ovviamente, sulla base di queste linee guida ha adottato un regolamento per il reclutamento del personale, sempre in considerazione delle linee guida relative al 14 dicembre 2022. Io non so se ci sia tanto da ridere... però vado avanti, augurandomi che mi ascoltiate. A fronte di questo, le linee guida tendono, per l'appunto, a indicare la necessità che le partecipate si dotino di questi regolamenti. Nelle stesse linee guida, al punto C, nell'ambito delle procedure selettive per il reclutamento del profilo dirigenziale, si dice: ""Le procedure selettive per il reclutamento del personale dirigenziale sono sempre aperte"" - nel pieno rispetto, appunto, del TUSP - ""Senza alcuna possibilità di compiere progressioni verticali di carriera, inquadramento in qualifica superiore verso l'area dirigenziale, in ragione della diversa disciplina applicabile, segnatamente derivante dal diverso livello di contrattazione, nonché dalla mansione e qualifica differente rispetto all'area immediatamente sottostante"". Semplifico: dirigente contro dirigente, nulla quaestio. Ma c'è un altro passaggio che dobbiamo considerare: il punto H delle stesse linee guida, ""Assunzione del direttore generale"", ove previsto, ovviamente. ""In ragione della peculiare alta professionalità e attività svolta dal direttore generale"" - che, nell'ambito di Finaosta, ricordo, non soggiace soltanto al TUSP, ma anche alla regolamentazione di indirizzo della Banca d'Italia, molto più stringente - ""Di gestione e organizzazione aziendale, nonché per il necessario rapporto che intercorre tra questo e l'organo di governo della società"" - il direttore generale stesso nelle finanziarie è un organo esecutivo, che ha un rapporto molto particolare ed è non solo a capo dell'organizzazione, ma è un dirigente ulteriormente particolare -""Le società controllate direttamente o indirettamente dalla Regione devono stabilire"" - sempre in riferimento al TUSP - ""Che il direttore generale è assunto con contratto a tempo determinato"". Si dice poi, nell'ambito di questo punto, e mi fermerò solo sulle prime parole, che ""Nell'ambito di una procedura ordinaria aperta la procedura è esterna"". Vero è che al successivo punto B si prevedono delle procedure eccezionali, ma si dice: ""In via del tutto eccezionale rispetto alla procedura ordinaria, è data la possibilità alle società controllate di procedere, mediante l'assegnazione dell'incarico di direttore generale a un dirigente interno ritenuto in possesso dei requisiti previsti per l'incarico stesso, nel rispetto delle disposizioni dettate dai contratti collettivi applicabili. In ogni caso, il Consiglio di amministrazione è tenuto a fornire adeguata motivazione in merito al possesso dei requisiti richiesti per l'assegnazione dell'incarico. Si rimanda al punto C per quello che riguarda le procedure"". C'è un fatto, e arrivo al punto: a fronte di queste linee guida, è stato adottato il regolamento di reclutamento del personale. In alto c'è la Costituzione, poi c'è il 165, con il TUSP, poi ci sono le linee guida che la Regione, l'azionista, dà alle sue partecipate, poi c'è lo statuto della società e poi ci sono i regolamenti. È una sorta d'imbuto sempre più stringente. Nell'ambito del regolamento del reclutamento del personale si dice: ""La società, sulla base del fabbisogno del personale e del piano assunzionale approvato dal Consiglio di amministrazione per l'individuazione del profilo ricercato, effettua una preventiva verifica circa la possibilità di attingere a graduatorie in corso di validità. Qualora ciò non sia possibile, o la verifica restituisca esiti negativi, la società attiva apposita procedura selettiva"". Ma non solo, nella parte finale del regolamento si dice: ""Fatta salva la disciplina del contratto collettivo nazionale di riferimento, per le ipotesi di assegnazione di mansioni superiori, per la copertura di posizioni lavorative non dirigenziali"" - quindi tutto lo scibile umano non dirigenziale - ""Create ex novo di quelle rese vacanti"" - però stiamo parlando della non dirigenziale - ""Può esperire apposite procedure di progressione interna, e le disciplina"". Detto questo, per tutto quello che è dirigenziale - ripeto - il regolamento è più stringente, perché è una forma d'imbuto rispetto alle linee guida - bisogna esperire delle procedure, ovviamente come previste dallo stesso regolamento e, in linea generale, dalle linee guida e dalla normativa che ho citato. A fronte di questo, interpelliamo il Presidente della Regione per conoscere: ""Quali siano le motivazioni che hanno portato oggi la società finanziaria regionale a procedere con una progressione interna per la sostituzione del direttore generale dimissionario""; ""Quali altre progressioni interne avranno corso a seguito dell'avvicendamento alla Direzione generale, ovvero nell'ambito delle cosiddette soluzioni organizzative citate dal comunicato stampa di Finaosta, nell'ambito delle dichiarazioni fatte all'annuncio delle dimissioni del direttore generale""; ""Se nell'ambito della scelta fatta dalla società, così come citata appunto nel punto precedente, vi siano state interlocuzioni con la stessa e, in caso positivo, con quali risultanze e, in caso negativo, per quale motivo non siano state avviate"" e ""Se il Presidente della Regione ritenga condivisibile la scelta fatta dal Consiglio di amministrazione della società Finaosta di procedere alla sostituzione del Direttore generale con una procedura di progressione interna, rispetto alle modalità scelte a suo tempo per la nomina del dimissionario"". Non me ne voglia il Presidente, ma la delega alle partecipate è, in fin dei conti, al titolare effettivo di tutta l'amministrazione regionale."
47943,XVI,07/11/2024,"FINANZA REGIONALE E LOCALE, Finaosta",it,Bertin,Alberto,1966,M,Presidente,3,45,"Per la risposta, il Presidente della Regione."
47943,XVI,07/11/2024,"FINANZA REGIONALE E LOCALE, Finaosta",it,Testolin,Renzo,1968,M,UV,4,6020,"La disamina normativa l'ha già fatta il collega, io mi limiterò a rispondere ai quesiti che sono stati posti. Peraltro credo che chi di dovere abbia preso le proprie decisioni e le proprie valutazioni sulla scorta delle normative vigenti, di questo sono fiducioso. Per quanto riguarda il primo quesito, cioè ""Quali siano le motivazioni che hanno portato oggi la società finanziaria regionale a procedere con una progressione interna per la sostituzione del direttore generale dimissionario"", Finaosta informa come, relativamente al punto 1, la motivazione sulla base dell'individuazione di una risorsa interna ai fini dell'avvicendamento del direttore generale risiede nel fatto che detta risorsa, oltre a possedere tutti i requisiti d'idoneità richiesti per la posizione in argomento, ha potuto maturare un elevato grado di conoscenza dei processi e delle dinamiche aziendali, nonché delle risorse in organico. La stessa, inoltre, nello svolgimento dell'attività di governo nell'area business della società, ha confermato pieno allineamento con gli indirizzi strategici aziendali. Detti elementi rappresentano un valore aggiunto importante, chiaramente non rinvenibile in candidati esterni, stanti peraltro le esigenze di garantire immediata continuità all'operato della società. Al punto 2: ""Quali altre progressioni interne avranno corso a seguito dell'avvicendamento della Direzione generale, ovvero nell'ambito delle cosiddette soluzioni organizzative citate dal Presidente della Finaosta S.p.a. nell'ambito delle dichiarazioni fatte all'annuncio delle dimissioni del direttore generale"". Relativamente al punto 2, Finaosta evidenzia come l'avvicendamento della Direzione generale sarà accompagnato dall'istituzione, a diretto riporto della Direzione generale e con poteri sostitutivi della stessa, di una direzione di coordinamento della cosiddetta ""Divisione staff"", comprendente le unità organizzative che non sono direttamente coinvolte nel processo del credito e degli adempimenti relativi all'amministrazione, alla contabilità, alla finanza, alle segnalazioni di vigilanza e al controllo di gestione nonché all'istituzione, a diretto riporto delle direzioni di cui al precedente punto, di 2 ulteriori direzioni: da una parte la direzione di governo, ""Servizi e studi"", con funzione di supervisione dell'operatività relativa alla funzione risorse umane, alla funzione organizzazione, al servizio sistemi informativi, al servizio studi ed advisory, di nuova costituzione, al servizio Coa, al servizio legale, agli affari generali, al servizio consulenza normativa regionale, al data protection office, referente interno; dall'altra parte la direzione ""Partecipazioni"", con funzione di supervisione dell'operatività relativa all'ufficio Partecipazioni e al servizio consulenza strategica. La soluzione organizzativa deliberata - oltre ad assicurare che l'operatività aziendale possa proseguire senza soluzione di continuità - mira al perseguimento di due principali obiettivi, ritenuti fondamentali per il mantenimento nel tempo degli attuali livelli di performance, sia qualitativi che quantitativi. Il primo si traduce nell'individuare un top management pronto da subito ad assumere la guida operativa della società, con pieno allineamento agli indirizzi strategici individuati dal socio e dal Consiglio di amministrazione, tanto a garanzia del mantenimento delle direzioni individuate, al fine di raggiungere gli obiettivi assegnati a Finaosta in termini di posizionamento e di sviluppo dei servizi resi a beneficio del tessuto socio-economico regionale. Il secondo, accessorio al primo, ma non di minore importanza, fa leva sul fattore temporale. Per il raggiungimento di obiettivi strategici di medio-lungo periodo, si è ritenuto necessario individuare risorse che per esperienza lavorativa possano garantire una guida solida e duratura della società. Si evidenzia infine, e più in generale, come la soluzione si ponga come opportuno allineamento della struttura ai principali canoni di organizzazione aziendale, che suggeriscono che la stessa, ove possibile, tenga conto di un adeguato riparto delle responsabilità attribuite agli organi operativi di vertice. A tanto risponde l'individuazione di tre nuove figure dirigenziali, le quali si porranno, non solo operativamente, a supporto della Direzione generale. Per quanto riguarda il terzo quesito, cioè ""Se nell'ambito della scelta fatta dalla società, così come citata al punto precedente, vi siano state delle interlocuzioni con la stessa, in caso positivo con quali risultanze e in caso negativo per quale motivo siano state avviate"", si conferma che, trattandosi di riorganizzazione con marcata valenza strategica, la soluzione organizzativa sia stata previamente portata all'attenzione del socio, il quale ha confermato piena fiducia nei confronti dell'organo amministrativo della società. Per il quarto quesito, ""Se il Presidente della Regione ritenga condivisibile la scelta fatta dal Consiglio di amministrazione di Finaosta di procedere alla sostituzione del direttore generale con una procedura di progressione interna rispetto alla modalità scelta a suo tempo per la nomina del dimissionario"", la quarta domanda appare quasi posta a livello di curiosità personale, o come sorta di analisi di gradimento. Posso tranquillamente risponderle che il corretto e fattivo confronto con la presidenza di Finaosta si è concluso con una piena e più ampia fiducia nel fatto che la scelta doveva essere espressione non condizionata del Presidente della finanziaria e del suo Cda. Se devo tuttavia esprimere un giudizio, la stessa trova la mia piena condivisione e apprezzamento nel garantire, in primis, una piena ed immediata continuità operativa, che altre opzioni non avrebbero garantito. Questo va aggiunto alla stima personale per la persona incaricata che, per quanto ho avuto modo di apprezzare e per quanto possa valere la mia valutazione, peraltro non dovuta, è persona seria, motivata, appassionata, oltre che tecnicamente preparata e competente."
47943,XVI,07/11/2024,"FINANZA REGIONALE E LOCALE, Finaosta",it,Bertin,Alberto,1966,M,Presidente,5,39,"Per la replica, il consigliere Aggravi."
47943,XVI,07/11/2024,"FINANZA REGIONALE E LOCALE, Finaosta",it,Aggravi,Stefano,1985,M,RV,6,2805,"Parto dalla fine. Si può liquidare l'ultima domanda come curiosità personale, è sicuramente una domanda scomoda, ma chi ha grandi responsabilità a volte deve rispondere a domande scomode. In realtà era molto più semplice: perché precedentemente si è fatta una selezione e oggi no? Soprattutto mi pongo una questione... lo dico perché l'altra volta era anche lei, Presidente, quindi ho valutato questo, non c'era un'altra persona. Questa domanda è stata posta, ho ricevuto la risposta, va bene, ne prendo atto. Il fatto è questo: nella risposta si sono rappresentati due aspetti. Uno lo riassumo così: lei giustamente ha detto che il top management doveva essere pronto da subito per rispettare gli obiettivi assegnati dal socio Regione e poi ne ha fatto anche una questione di timing. Benissimo, io però mi dico una cosa, in modo provocatorio: come può una realtà essere prontamente attiva nel rispondere agli obiettivi assegnati dal socio Regione, se non rispetta le direttive che il socio Regione le ha dato, con una deliberazione ancora in corso di validità, fino a prova contraria, ma soprattutto non rispettando un suo regolamento interno. Perché la questione è questa: spesso le società partecipate - anche giustamente, soprattutto per chi ha un'organizzazione di tipo privatistico - lamentano la grande burocrazia della governance che la Regione fa su di esse, ma se un regolamento viene adottato dalla stessa società, perché non viene rispettato? Il vero problema non è tutta la discussione che ho fatto in precedenza sulle fonti normative, ma è semplice, due righe! Il regolamento di Finaosta, che mi risulta essere ancora in corso di validità, dice una cosa ancora più chiara. Escludendo tutta una serie di possibilità, perché non è stato rispettato? Non prevede neanche la soluzione emergenziale, questo regolamento, che invece eventualmente viene predisposta nelle linee guida. È questo l'assurdo. Non mi si giri la questione sulle persone, perché potrei anche dire che in alcune occasioni delle selezioni esterne non hanno permesso la partecipazione di risorse interne, che nel corso della vita della Finaosta sono cresciute e potevano portare la loro esperienza e il lavoro che avevano già fatto. Invece non hanno potuto partecipare a quelle selezioni, perché nel bando è stato previsto così, tra l'altro per posizioni inferiori a quella del ruolo del direttore generale. Ripeto: non l'ho scritto io, questo regolamento, non l'ha scritto neanche l'amministrazione regionale, l'ha scritto la Finaosta. Allora mi dico: come si può oggi dire che c'è stata la necessità di avere una pronta risposta per rispettare gli obiettivi assegnati dal socio Regione, se poi una società partecipata in house, cioè un braccio dell'amministrazione, non rispetta i regolamenti che si è data? Sono preoccupato."
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Bertin,Alberto,1966,M,Presidente,1,61,Punto n. 61. Illustra l'interpellanza il consigliere Manfrin.
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Manfrin,Andrea Fabrizio,1983,M,LEGA VDA,2,7925,"Come il presidente Testolin ricorderà bene, avevamo già affrontato questo tema qualche seduta fa. Questo tema era emerso in tutta la sua virulenza nel momento in cui alcuni sindacati, unitamente a numerose sigle politiche, che peraltro penso non siano mai esistite nella storia - credo siano sigle composte da una persona sola, probabilmente - avevano pubblicato un volantino, sulla intranet dedicata ai dipendenti della Regione, contro l'autonomia differenziata. Già questo aveva poi permesso di fare tutta una serie di valutazioni politiche nel merito. Su questo volantino era stata inserita anche una frase particolarmente discutibile, dove era stato affermato che ""Dire no all'autonomia differenziata significava difendere la Costituzione nata dall'antifascismo come lotta e come valore che i fascisti oggi al governo vogliono smantellare"". Se l'autonomia differenziata ci darà anche la possibilità, eventualmente, a fronte dell'apertura di un tavolo, di ampliare anche le possibilità per la nostra Regione, probabilmente, Presidente, sarà un po' fascista anche lei. Se ci sarà la possibilità di modificare anche il nostro Statuto speciale, probabilmente sarà un po' fascista anche lei. Magari dovrà fare attenzione e guardarsi un po' le spalle dai sindacati, però vedremo quello che sarà il percorso - a prescindere, questo è sicuro. La questione è che lo avevamo trovato di estremo cattivo gusto, tanto è vero che erano uscite una serie di contestazioni e, a fronte di queste contestazioni, i sindacati, uggiolando, avevano poi tolto questo manifesto per sostituirlo con un altro nazionale. Avevo poi presentato un'interpellanza su questo tema. La cosa curiosa e divertente è che - a fronte della mia richiesta di avere una maggiore sensibilità, una maggiore attenzione rispetto a quello che veniva pubblicato - lei aveva risposto in maniera assolutamente condivisibile, dicendo che avrebbe poi sensibilizzato le strutture, che le strutture avevano già provveduto a sensibilizzare per un più centrato uso della bacheca sindacale. Immagini lo sconcerto quando vedo che lo stesso sindacato, la firma principale che aveva firmato questo manifesto, fa poi un comunicato stampa contro la mia interpellanza e lo pubblica sulla bacheca sindacale. Abbiamo chiesto di sensibilizzare per mettere sulla bacheca sindacale soltanto quelle comunicazioni che hanno inerenza sindacale e il sindacato fa un comunicato stampa e, invece di mandarlo ai giornali, lo pubblica sulla bacheca intranet, per rispondere alla mia interpellanza. La mia interpellanza è tutto tranne che sindacale, ovviamente, ma è un atto ispettivo politico. Qui possiamo assolutamente escludere il fatto che sia centrato. La cosa più divertente, però, è che da una parte il sindacato fornisce una scusa alla rimozione di questo volantino, dicendo che il comunicato in bacheca ha avuto un ""naturale decorso di pubblicazione"" e il naturale decorso è che l'hanno pubblicato, si sono resi conto di aver fatto una castroneria e l'hanno cancellato. Quello è stato il naturale decorso, è quindi defunta questa cosa, ma loro dicono che è stato un naturale decorso perché l'hanno organizzato loro, ma richiamano, in merito alla possibilità di pubblicare questi documenti sulla bacheca sindacale, l'articolo 1 della legge n. 300 del 20 maggio 1970, altrimenti conosciuta come Statuto dei lavoratori - tuttora in vigore, ci risulta - che sancisce la libertà di manifestazione del pensiero nel rispetto dei principi costituzionali. Sostanzialmente rivendicano il diritto di pubblicare quello che caspita gli pare. In realtà, nella citazione di questo articolo dello Statuto dei lavoratori manca un pezzo, perché effettivamente c'è scritto all'articolo 1 che ""I lavoratori, senza distinzioni di opinioni politiche, sindacali e fede religiosa, hanno diritto, nei luoghi dove prestano la loro opera, di manifestare liberamente il proprio pensiero nel rispetto dei principi della Costituzione"", ma poi c'è un altro pezzettino: ""... e delle norme della presente legge"". Perché lo Statuto dei lavoratori dispone anche una serie di norme. Cosa dicono le norme della presente legge sulla facoltà di poter pubblicare qualcosa sulla bacheca sindacale? All'articolo 25 della stessa legge troviamo il diritto di affissione, che dice: ""Le rappresentanze sindacali aziendali hanno diritto di affiggere su appositi spazi, che il datore di lavoro ha l'obbligo di predisporre in luoghi accessibili a tutti i lavoratori all'interno dell'unità produttiva, pubblicazioni, testi e comunicati inerenti a materie d'interesse sindacale e del lavoro"", non l'universo mondo, lo scibile umano, la lista della spesa, le fotografie della nonna: testi e comunicati inerenti a materie d'interesse sindacale e del lavoro. Cominciamo con il dire che io non sono un dipendente pubblico né regionale, eppure ho accesso a tutto quello che è stato pubblicato perché i dipendenti regionali - tendenzialmente ce ne sono anche alcuni che non sono di sinistra, o non sono unionisti - sono particolarmente scocciati per la continua pubblicazione di queste cose, quindi giustamente ci danno le giuste informazioni, e c'è da dire che effettivamente possiamo dire di tutto, ma non possiamo dire che un comunicato stampa inviato per rispondere al sottoscritto sia una materia d'interesse sindacale e del lavoro. La mia è un'iniziativa ispettiva politica, la risposta di un sindacato è assolutamente legittima se trasmessa ai giornali, ma metterla sulla bacheca intranet dei dipendenti... obiettivamente non tratta nessuna materia sindacale del lavoro. Oltre a questo, però, immaginate l'ulteriore sconcerto quando, sempre gli stessi sindacati - non minimamente toccati dal fatto che forse quello strumento non è quello più adatto per affrontare un certo tipo di temi - pensano di pubblicare questo bel volantino contro il disegno di legge ""Sicurezza"", per annunciare un bel presidio. In questo volantino compaiono nuovamente le firme, oltre che di alcuni sindacati, anche dell'Associazione nazionale partigiani - va bene, guardo la collega Guichardaz, che è appena passata - del Partito comunista italiano, di Rifondazione comunista, di Valle d'Aosta aperta - riguardo la collega Guichardaz, che ci sfila dietro - e un'altra sigla che è troppo piccola da identificare, ma immagino che sia tendenzialmente più o meno dello stesso alveo. È sempre rosso, ha le scritte rosse e bianche, magari chiederò alla collega di interpretarle. Io questo lo vedo obiettivamente come un senso d'impunità, anzi, addirittura quasi di sfregio, di dileggio, rispetto alle norme che loro stessi, che i sindacati stessi citano all'interno del loro comunicato stampa, fatto per rispondere al sottoscritto - ripeto: liberissimi di farlo, non mi tange minimamente - che però non rispetta le disposizioni che la legge prevede. Io credo che qualcuno, forse convinto che quello che viene fatto con certe attività politiche, cioè ammantare di ""apoliticizzazione"", di ""apartiticità"", di associazionismo, un'azione politica - perché questo è: un'azione politica - abbia pensato che si possa fare il furbo pubblicando le proprie comunicazioni politiche sulla bacheca dei dipendenti. Aggiungo ancora un capitolo. Se la bacheca fosse qualcosa che si può consultare in maniera apposita, cioè io entro e non vedo nulla, se non vado appositamente a vedere la bacheca sindacale, non andrebbe comunque bene, ma sarebbe tutto sommato meno grave; ma il problema è che questa bacheca appare proprio quando tu entri nella tua intranet, del dipendente, è la prima cosa che ti appare. Se io voglio andare a vedere qualcosa, inevitabilmente vengo attratto da questo. Ecco perché con quest'interpellanza, Presidente, le chiedo se sia intenzione predisporre un regolamento per disciplinare la pubblicazione di comunicazioni sulla bacheca intranet dei dipendenti, in ossequio proprio a quello che le ho citato, ovvero l'articolo 25 della legge n. 300 del 20 maggio 1970."
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Bertin,Alberto,1966,M,Presidente,3,55,Risponde all'interpellanza il Presidente della Regione.
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Testolin,Renzo,1968,M,UV,4,4256,"Inizio con una battuta, nel senso che se, a distanza di un mese, gli auspici che avevamo formulato sono caduti invano da tutte e due le parti, non è che ci sia poi stata quella grossa condivisione. Insomma, siamo di nuovo qui a parlarne, è il nostro lavoro e lo facciamo con la correttezza di sempre. È citato anche nell'interpellanza, ricordo quanto recita l'articolo 25 dello Statuto dei lavoratori: ""le rappresentanze sindacali aziendali hanno diritto di affiggere su appositi spazi che il datore di lavoro ha l'obbligo di predisporre in luoghi accessibili a tutti i lavoratori all'interno dell'unità produttiva, pubblicazioni, testi, comunicazioni inerenti a materie d'interesse sindacale e del lavoro""; probabilmente si potrà considerare che sia un eccesso di democrazia, ma ci sono alcune parole significative all'interno di questo dettato, che dicono ""diritto di affiggere"" e ""obbligo di predisporre"". La regola è quella. Come già detto nella scorsa occasione, il datore di lavoro, la Regione nel caso specifico, è obbligato a mettere a disposizione uno spazio, che oggi è diventato virtuale e rilascia credenziali di accesso verificate a chi opera su questo spazio, così come avevamo già detto la volta scorsa. Non è responsabile dei contenuti pubblicati, trattandosi di materiale formato e gestito da soggetti terzi, né può impedire o rimuovere unilateralmente il materiale pubblicato. Chiede l'interpellanza ""Se si intende predisporre un regolamento per disciplinare la pubblicazione delle comunicazioni su questa bacheca"". Avendo la certezza che l'interpellanza non intenda ""Disciplinare"" come un sinonimo di ""Censurare"", perché non sarebbe possibile, si segnala intanto che un regolamento in questo ambito dovrebbe essere concordato con le stesse organizzazioni sindacali. In secondo luogo, sono stati esaminati alcuni regolamenti in materia, reperibili in rete, e quello che appare evidente è che sostanzialmente si tratta di dichiarazioni di principio, che riprendono lo Statuto dei lavoratori, i contratti collettivi e gli accordi quadro di lavoro, sottolineando sempre l'aspetto già richiamato, ovvero che la responsabilità dei contenuti è totalmente in capo ai soggetti autorizzati all'inserimento. Più in generale, la responsabilità non è richiamata in relazione ai contenuti di quanto pubblicato, ma per quanto riguarda l'eventuale violazione del decreto legislativo 82/2005 (cioè il codice dell'amministrazione digitale) e del decreto legislativo 196/2003 (cioè il codice in materia di protezione dei dati personali). Le uniche altre disposizioni significative riguardano poi il divieto di utilizzo della bacheca ai fini personali e la fissazione di termini temporali, in genere tra 60 e 90 giorni, trascorsi i quali i testi devono essere rimossi, se non li rimuovono prima. Non vi è nessuna disposizione volta a individuare ciò che è di interesse sindacale e del lavoro, posto che sarebbe tutto molto opinabile e questo potrebbe essere ritenuto una limitazione non giustificata al diritto di affissione. Questi, dunque, sono i parametri entro i quali dovrebbe operare un eventuale regolamento dell'utilizzo della bacheca sindacale del sito intranet della Regione. Chiederò comunque al Dipartimento del Personale di avviare questo ragionamento con le organizzazioni sindacali, pur avendo qualche dubbio che ciò risponda alle attese complessive dell'interpellanza, perché probabilmente non sarà risolutivo di quanto richiesto. Concludo con due piccole riflessioni. La prima è che è possibile che, grazie a questa interpellanza, la bacheca sindacale della pagina intranet del sito regionale abbia avuto un incremento di consultazione e sicuramente sarà di interesse per le organizzazioni sindacali. La seconda è che le occasioni di prendere visione di testi e documenti come quello stigmatizzato dall'interpellanza nell'attuale società virtuale sono ormai tante e tali per cui è perlomeno dubbio che l'opinione politica dei dipendenti regionali si formi attraverso la bacheca intranet, alla quale peraltro, come ha sottolineato anche lei, per un semplice fatto statistico accedono anche persone che non condividono quanto sostenuto dal volantino, che hanno una visione opposta a quella che magari il volantino stesso vorrebbe significare."
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Bertin,Alberto,1966,M,Presidente,5,36,"Per la replica, consigliere Manfrin."
47944,XVI,07/11/2024,"AMMINISTRAZIONE REGIONALE, Ordinamento degli uffici e del personale",it,Manfrin,Andrea Fabrizio,1983,M,LEGA VDA,6,3959,"Chiaramente voglio prendere la parte positiva della risposta che ci ha fornito, al netto delle considerazioni, che è una riflessione sul tema del diritto alla pubblicazione. È una parte positiva perché sicuramente con questo si apre una riflessione. Presidente, lei ha giustamente detto, non so se ironicamente o in maniera più seria, che ovviamente con questo non s'intende censurare l'opinione di nessuno. Questo io vorrei rivendicarlo, come ho già avuto modo di dire in occasione della discussione della mozione delle colleghe di PCP: io sono un attento difensore dell'articolo 21 della nostra Costituzione che, ancor più dello Statuto dei lavoratori, garantisce la libertà di espressione. Come lei ricorderà, però, e come peraltro alcuni interventi, sempre in quella discussione, hanno ricordato, li ha ricordati anche il collega Perron, quello che purtroppo dobbiamo sempre tenere a mente è quello che si può fare o quello che non si può fare negli spazi pubblici, cioè garantiti da tutti. Nessuno vuole censurare quello che viene pubblicato, da una parte o dall'altra. Io sono certo, Presidente, che se domani un sindacato non di sinistra dovesse pubblicare un manifesto, ad esempio, sul presidio per la vittoria del presidente Trump di ieri, allertando un presidio con tutte le firme, con le firme dei partiti di centrodestra sotto, qualche sindacato di sinistra molto probabilmente qualcosa da dire ce l'avrebbe. Potrei addurre tutte le motivazioni possibili, ma è evidente che quello sarebbe un esempio classico di comunicazione che con il lavoro non ha nulla a che vedere. Qui non è in discussione se censurare o non censurare qualcuno, qui è in discussione come utilizzare gli spazi che sono di tutti. È giusto quello che lei ha detto, cioè che con i social oggi la comunicazione si è moltiplicata e quindi che non ci sia difficoltà ad accedere alle informazioni, questo è verissimo, ma proprio per questo motivo questo rafforza la nostra idea che gli spazi pubblici - parliamo della bacheca sindacale, parliamo di spazi pubblici come per esempio la Cittadella dei giovani, che è stata teatro di alcuni eventi in questi giorni - devono avere un profondo rispetto e una profonda laicità politica al loro interno. Nessuno può utilizzare degli spazi per piegare, da una parte o dall'altra, la propria narrazione. Ognuno ha i suoi canali, ognuno ha la facoltà e la possibilità di dire quello che ritiene più opportuno, al di fuori dei canali che sono pagati con i soldi di tutti, quindi questa facoltà deve essere garantita, ma deve essere limitata e non deve essere sfruttato, invece, un canale pubblico come quello che è stato sfruttato. Tutto si può dire ma, ripeto, quello che è stato fatto è una cernita delle comunicazioni sulla materia sindacale che credo possa essere fatta banalmente a partire da un comunicato stampa. Questo è un comunicato stampa che ai lavoratori non interessa, su un'iniziativa ispettiva politica. È un comunicato stampa che evidentemente non aveva il diritto di essere pubblicato. Ma non mi interessa se è stato pubblicato o meno, anzi, se il sindacato in questione avesse fatto un comunicato stampa e l'avesse mandato ai giornali, io l'avrei esibito come una medaglia. Questo sindacato di estrema sinistra è contro di me? Molto bene, vuol dire che sono nella direzione giusta. Pubblicare delle cose di questo tipo sulla bacheca sindacale di tutti, però... evidentemente non è materia sindacale, questo va ribadito. Attenderemo quindi che ci siano gli esiti di questa verifica, di questo approfondimento che lei ci ha annunciato, e ci auguriamo che questo possa essere un modo per superare questo utilizzo distorto degli strumenti, che invece dovrebbero essere messi a disposizione dei lavoratori e dei loro rappresentanti per delle giuste riflessioni rispetto alla materia del lavoro e rispetto alla materia sindacale, che è assolutamente necessaria, utile e soprattutto che supporta i lavoratori che non fanno politica."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Bertin,Alberto,1966,M,Presidente,1,92,"Punto n. 62. Per illustrare l'interpellanza, la consigliera Erika Guichardaz. Ne ha facoltà."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Guichardaz,Erika,1976,F,PCP,2,2169,"Torniamo su un tema recentemente affrontato, che è quello del reclutamento dei Vigili del fuoco. Come sappiamo, è stata approvata una nuova legge. In questa nuova legge vi erano degli emendamenti, fra cui uno del nostro gruppo, che interessava la possibilità di accedere al concorso, che è stata drasticamente limitata da quest'ultima legge, perché si è passati da 32 a 26 anni, recependo, come ci è stato detto, la normativa nazionale. Non recependo la normativa nazionale, invece, si rimane sui 38 anni, anziché i 37, per quello che riguarda i Vigili volontari. Abbiamo rappresentato, all'interno del dibattito su questa legge, il fatto che ci fosse una mancanza legata proprio alle persone che nel 2012 non avevano potuto partecipare al concorso perché troppo giovani e adesso non potranno partecipare al concorso perché troppo vecchi. Ricordiamo anche le gravi affermazioni del Presidente, di cui stiamo ancora aspettando dei chiarimenti, o comunque almeno una scusa pubblica; se ha rivisto e risentito quanto ha detto, che può essere anche motivo di una possibile richiesta di scuse quest'oggi, altrimenti sicuramente ne parleremo nel prossimo Consiglio regionale. In questo senso, il Presidente aveva fatto anche notare che non avevo provveduto a fare bene i conteggi, e lo confermo, perché la mia richiesta di accesso agli atti è arrivata dopo che io ho presentato gli emendamenti, quindi non è che non ho provveduto a fare i conteggi, ma non avevo potuto provvedere a fare i conteggi. Adesso li ho anche io. Quello che noi chiediamo è: capire il numero di iscritti e di candidati idonei al concorso per il reclutamento del Corpo forestale dei Vigili del fuoco del 2012 tra i 26 e 29 anni, cioè la fascia di età che verrebbe esclusa da questo nuovo concorso; le motivazioni per cui si sono invece mantenuti i 38 anni, rispetto alla normativa nazionale, perché, se l'obiettivo è l'allineamento alla normativa nazionale, chiediamo perché si sono invece mantenuti i 38 anni per il personale volontario; se si sta valutando di modificare la norma, al fine di permettere a chi non ha potuto partecipare al concorso del 2012 di potervi invece partecipare nel prossimo."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Bertin,Alberto,1966,M,Presidente,3,45,"Per la risposta, il Presidente della Regione."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Testolin,Renzo,1968,M,UV,4,1151,"Quesito uno: ""Il numero di iscritti e di candidati idonei al concorso per il reclutamento del Corpo valdostano dei Vigili del fuoco del 2012 tra i 26 e i 29 anni"". I candidati iscritti al concorso del 2012 tra i 26 e i 29 anni, ovvero nati dal 9 agosto 1983 all'8 agosto 1986 erano 93; i candidati idonei tra i 26 e i 29 anni erano poi 12. ""Le motivazioni per cui si sono mantenuti i 38 anni come requisito d'accesso per il personale volontario"": considerato che la differenza rispetto al limite statale era di un solo anno, si è ritenuto di mantenere l'età anagrafica prevista dalla legge regionale 37/2009, leggermente più estensiva, per favorire la partecipazione dei Vigili del fuoco volontari. ""Se si sta valutando di modificare le norme, al fine di permettere a chi non ha potuto partecipare al concorso del 2012 di iscriversi"". Sinceramente, sarà magari un limite nostro, ma diventa difficile capire il senso di questa domanda, al netto che la legge è stata appena approvata. A ogni modo, il concorso del 2012 ha chiuso il suo percorso, il prossimo concorso avrà le regole previste, con i requisiti di partecipazione indicati nella nuova norma."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Bertin,Alberto,1966,M,Presidente,5,48,"Per la replica, la consigliera Erika Guichardaz."
47945,XVI,07/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Vigili del fuoco - Difesa antincendi",it,Guichardaz,Erika,1976,F,PCP,6,2570,"Naturalmente torneremo a parlare di questo tema nel prossimo Consiglio regionale, è già pronta l'interpellanza, quindi capiremo meglio quali erano gli interessi personali, perché proprio dai dati che ha fornito in questo momento il Presidente possiamo ben capire che il numero d'iscritti in quella fascia d'età, di quei tre anni, era una percentuale non certo di poco conto. Comunque stiamo parlando di 93 persone e di 12 idonei. Rispetto ai 64 idonei, stiamo parlando più o meno del 53%. Sinceramente riteniamo che, sotto questo punto di vista, una spiegazione poteva essere data. In più, per aiutarla nella risposta alla prossima interpellanza, le posso dire che effettivamente l'emendamento che avevamo presentato era costruito male perché, come lei ha giustamente detto, si poteva partecipare avendo compiuto i 18 anni alla data del 10 agosto. Mettendo le annate come avevamo indicato in quell'emendamento, avremmo comunque escluso tutta una parte, sia del 1994, sia del 1998, perché effettivamente, analizzando poi la documentazione che mi è arrivata, ho potuto appurare che in questo senso si poteva ampliare. Mi fa piacere sentire che le norme, una volta approvate, non si possono cambiare in queste materie. Voglio fare due esempi: siamo nel 2010, a maggio 2010 viene votata la disciplina per l'accesso all'organico del Corpo forestale, dove si prevede la scuola secondaria di primo grado e nel luglio 2010, non passano neanche sei mesi, questa viene modificata e si torna alla licenza media. Questo è un caso. Torniamo invece a un caso più recente: i segretari comunali. Andiamo a fare una omnibus che, come abbiamo detto, crea dei problemi e delle difficoltà rispetto al reclutamento, andiamo a vedere la variazione di bilancio, che dovremmo approvare di qui a breve, e anche lì modifichiamo le norme. Quando si vuole, le norme si possono modificare. I ragazzi che sono nelle annate 1995, 1996, 1997 e 1998 sono 4.000, noi stiamo escludendo la possibilità per 4.000 ragazzi. Certo, non tutti magari vogliono fare il vigile del fuoco, ci mancherebbe, però di questi 4.000 ragazzi magari una piccola percentuale potrebbe esserci, noi stiamo escludendo la possibilità per quei ragazzi di poter partecipare oggi, dopo non aver potuto partecipare allora; inoltre, di non poter partecipare al concorso nazionale, perché questa potrebbe essere l'osservazione, perché qui in Valle d'Aosta abbiamo ancora la licenza media, mentre a livello nazionale c'è la scuola secondaria di primo grado. Se questa non è una totale discriminazione, mi chiedo di cosa stiamo parlando."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,1,122,"Passiamo ora al punto n. 63 dell'ordine del giorno. Per illustrare l'interpellanza, la consigliera Minelli. Ne ha facoltà."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Minelli,Chiara,1966,F,PCP,2,7200,"Quest'interpellanza torna sulla questione di grande rilevanza della procedura in modalità utilizzate per le nomine degli amministratori e del collegio sindacale di CVA EOS S.r.l., questione che avevamo già sollevato con una interrogazione discussa in Consiglio lo scorso 22 maggio. In quell'occasione avevamo evidenziato che nella procedura delle nomine secondo noi non era stato rispettato quanto previsto dalla legge regionale 20/2016. A seguito di quella discussione, lo scorso 31 maggio il presidente di CVA aveva scritto al Presidente della Regione, al Presidente del Consiglio regionale, al Presidente di Finaosta e alla sottoscritta, in quanto proponente l'interrogazione, lamentando una distorta interpretazione della legge regionale. Lettera che poi si concludeva con una pressante richiesta, alla Regione e a Finaosta, di chiarire in modo pubblico gli aspetti controversi. Per inquadrare correttamente la vicenda, va ricordato che CVA EOS S.r.l. è una società totalmente controllata da CVA S.p.a. e che, per le nomine dei suoi organi amministrativi e sindacali, si devono applicare le stesse regole previste per CVA S.p.a.. La legge regionale, come abbiamo ripetutamente evidenziato, afferma infatti che le norme sulla procedura per le nomine si applicano alla Compagnia valdostana delle acque e alle sue controllate. Nonostante questa disposizione di legge, nelle designazioni degli organi amministrativi delle due società non si sono applicate le stesse procedure. Per CVA S.p.a. è stata eseguita la procedura di evidenza pubblica, mentre per CVA EOS questo non è avvenuto. Non si tratta di una questione solo formale, ma sostanziale, perché la diversità di procedure ha permesso che si determinasse una situazione abnorme. Infatti, come è emerso nella discussione dell'interrogazione del 22 maggio 2024, per gestire CVA è stato nominato un amministratore delegato con uno stipendio annuo onnicomprensivo di 50.000 euro, mentre per gestire CVA EOS è stato nominato lo stesso amministratore delegato riconoscendo al medesimo, cito dalle parole del Presidente della Regione, un compenso di euro 300.000 per ogni esercizio sociale. Questo risulta agli atti. Aggiungo, inoltre, che abbiamo ricevuto una segnalazione secondo cui nell'assemblea dei soci di CVA EOS, lo scorso 14 ottobre, è stata decisa la distribuzione di premi a amministratori e componenti del Collegio sindacale per circa 600.000 euro, di cui circa 200.000 sarebbero andati all'amministratore delegato. È una cosa che verificheremo, chiedendo poi il verbale. Che cosa si verifica attualmente? Che un amministratore delegato, selezionato attraverso un bando pubblico che prevedeva un compenso annuo di 50.000 euro onnicomprensivi, si trova nel 2024 a percepire, in complesso, degli emolumenti che arrivano circa a 550.000 euro, forse anche oltre. Mi sembra che in tutto questo ci sia qualche cosa di anomalo, o comunque di non del tutto chiaro. CVA difende e giustifica la procedura seguita per le nomine di CVA EOS. Il presidente, nella lettera del 31 maggio, considerava espressione di un equivoco interpretativo le nostre affermazioni, sostenendo che PCP non aveva tenuto nella dovuta considerazione quanto affermato nelle linee guida recanti la disciplina applicativa della legge 20/2016, quelle linee guida approvate con deliberazione di Giunta n. 1591 a dicembre 2022. Una delibera che in effetti, a nostro avviso, faceva delle affermazioni difformi rispetto alla legge. Nella citata lettera del presidente di CVA, a un certo punto si manifesta anche un'evidente preoccupazione circa il livello di adeguatezza dell'esame della problematica delle procedure di nomina da parte di Finaosta e della Regione, fino a ipotizzare, per assurdo, un'inaudita disattenzione da parte appunto della Regione e di Finaosta. Noi non sappiamo se si sia trattato d'inaudita disattenzione o di una scelta, però, da parte nostra non possiamo che ribadire quanto a chiare lettere è scritto nella legge regionale, oltre che sottolineare che un'interpretazione data con un'incauta deliberazione di Giunta non può superare quanto stabilito da una legge. Questo è quello che noi pensavamo, però, non avendo competenza a sufficienza, abbiamo voluto approfondire la questione, acquisendo sull'argomento un parere pro veritate, che metteremo a disposizione, che è stato redatto dal professor Caruso, docente universitario di diritto societario. Cosa abbiamo chiesto al professor Caruso? Abbiamo formulato questo quesito: ""In merito all'applicazione della procedura per le designazioni dei componenti degli organi sociali di CVA e delle sue controllate, esiste una discrepanza fra quanto affermato dall'articolo 2-bis della legge regionale 20/2016? È quanto affermato nelle linee guida di applicazione della legge, approvate con la delibera n. 1591 del 14 dicembre 2022. Si chiede quindi di sapere se per le designazioni degli organi sociali delle società costituite e controllate da CVA si debbano seguire le stesse procedure previste dalla legge regionale per le designazioni di CVA S.p.a."". La conclusione del professore Caruso... C'è un parere articolato, comunque in sostanza, al termine delle analisi, che cosa ci ha detto? ""La disciplina dettata dall'articolo 2-bis, commi 2, 3, 4, 5 e 6 della legge regionale 20/2016 in materia di nomina degli organi di amministrazione e controllo delle società a partecipazione regionale si applica CVA S.p.a. e alle società dalla stessa controllate. Ogni contrasto tra la legge regionale e le linee guida attuative della medesima legge deve risolversi affermando la prevalenza della disciplina legislativa"". La questione è molto rilevante, anche perché non concerne soltanto le due società che ho citato, ma anche molte altre, per cui è ben comprensibile la preoccupazione di CVA e la richiesta del presidente di avere dei chiarimenti. Infatti, quella lettera del 31 maggio inviata alle autorità regionali e a Finaosta si chiudeva chiedendo di avere una risposta a carattere pubblico sulle questioni poste. Concludendo, l'interpellanza pone al Presidente della Regione due domande: ""Se è stata data risposta, da parte della Regione e da parte di Finaosta, alla lettera del 31 maggio a firma del presidente di CVA e alla sua pressante richiesta di chiarimento"" e ""Cosa si intende fare per dare puntuale applicazione a quanto previsto dalla legge regionale sulla nomina degli organi amministrativi e di controllo di CVA S.p.a. e delle sue società controllate. Aggiungo che dopo la presentazione dell'interpellanza, depositata il 25 ottobre, abbiamo appreso - leggendo il verbale dell'Assemblea degli azionisti di CVA S.p.a., ottenuto attraverso un accesso agli atti - che Finaosta, nella persona dell'allora presidente Nicola Rosset, ha in effetti inviato una risposta in data 5 luglio 2024. Non conosciamo che cosa è stato risposto, ne abbiamo chiesto copia il 28 di ottobre, sono passati i giorni canonici per l'urgenza ma non ci è pervenuto. Sicuramente però il Presidente della Regione può riferire sul suo contenuto, perché Finaosta ha risposto. Come non lo sappiamo, così come non sappiamo se ha risposto anche la Regione. Ovviamente poi c'è anche la seconda domanda, su cui aspettiamo delle risposte."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,3,45,"Per la risposta, il Presidente della Regione."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Testolin,Renzo,1968,M,UV,4,8467,"Prima di fornire risposte ai quesiti posti, sottolineo come sulla questione siano già stati resi molteplici chiarimenti nel corso degli ultimi due anni, specificatamente con riguardo alla disciplina di designazione regionale dei rappresentanti regionali sull'ambito oggettivo di applicazione della normativa regionale. Inoltre, pare opportuno soffermarci sui toni dell'iniziativa, del tutto irrispettosi dell'operato degli uffici della Presidenza, competenti sulle procedure di nomina e designazione delle società partecipate. Chiedere spiegazioni sull'operato degli uffici è del tutto legittimo - e d'altro canto le iniziative consiliari a questo sono finalizzate - altra cosa però è attaccare gli uffici stigmatizzandone, in assenza di qualsivoglia contraddittorio, l'inaudita disattenzione o, addirittura - affermazione ben più grave, perché presuppone un comportamento volontario e consapevole - la meditata scelta di non rispettare il dettato normativo. Tutto questo sulla base delle conclusioni rassegnate da un consulente esterno, in un parere reso alla Consigliera, all'evidenza, a fronte di un suo dubbio interpretativo sulla normativa applicabile di cui gli uffici non sono mai stati messi a parte. Anche a fronte di questa carenza informativa su una questione che va esaminata solo e soltanto dal punto di vista giuridico, senza attribuire patenti di insipienza o di malafede, le accuse mosse agli uffici con l'interpellanza risultano quindi oltremodo ingiustificate e del tutto pretestuose. Per quanto riguarda i quesiti, invece, fornisco una disamina sviluppata dagli uffici competenti, i quali indicano - come la legge regionale 20/2016 recita, all'articolo 1, comma 1-bis - che ""le disposizioni di cui alla presente legge non si applicano alla società controllata Aosta Factor S.p.a., né alla società controllata Compagnia valdostana delle acque-Compagnie valdôtaine des eaux S.p.a., e alle sue controllate"", ad eccezione dell'articolo 2-bis, commi 2, 3, 4, 5 e 6, e dell'articolo 4 e dell'articolo 5, comma 3, relativamente all'accertamento della conoscenza della lingua francese, nell'ambito delle procedure di assunzione di personale non dirigenziale dell'articolo 6 e dell'articolo 9. L'articolo 1 delimita, quindi, l'ambito di applicazione della legge regionale 20 rispetto ad alcune società, per le quali trovano applicazione soltanto alcuni degli articoli della medesima legge regionale; se questa è la norma generale - riferita all'ambito di applicazione e alle singole disposizioni richiamate dall'articolo 1, a cui occorre fare riferimento per comprendere quanto e a chi dette disposizioni trovano applicazione - nel caso del procedimento di designazione e di nomina regionale il riferimento è all'articolo 2-bis della legge regionale n. 20 che, al comma 2, stabilisce che ""Finaosta nomina i componenti degli organi di amministrazione e di controllo delle società a partecipazione indiretta e detenute nell'ambito degli interventi della gestione speciale di cui all'articolo 6 della legge regionale del 16 marzo 2006, n. 7"". È quindi a questa previsione che occorre riferirsi per comprendere quali sono le società a partecipazione indiretta regionale nelle quali gli amministratori sono nominati, previa designazione da parte della Giunta regionale, all'esito del procedimento disciplinato dai commi da 3 a 6 del medesimo articolo 2-bis: in questa disposizione, come detto, il riferimento è anzitutto al concetto di nomina: ""Finaosta S.p.a. nomina i componenti degli organi di amministrazione di controllo"" e altro importante riferimento è quello ""Alla partecipazione indiretta e detenute nell'ambito degli interventi della gestione speciale di cui all'articolo 6 della legge regionale 16 marzo 2006, n. 7"". Il procedimento a formazione progressiva e plurisoggettivo (in quanto coinvolge anche la Regione), avviato da Finaosta - al comma 3, con la pubblicazione di un avviso pubblico per la ricerca di candidature che si conclude con una deliberazione di designazione trasmessa dalla Regione a Finaosta S.p.a. ai fini della nomina - è un procedimento riferito dalla legge alle sole società in cui Finaosta è socio per conto della Regione e nelle quali, come socio, esercita, secondo l'ordinaria disciplina civilistica, il potere di nomina in Assemblea degli amministratori e degli altri organi sociali. A seguito della deliberazione di designazione della Giunta regionale, Finaosta provvede quindi a esercitare le sue prerogative di socio, garantendo che la designazione della Regione si traduca effettivamente nella successiva nomina dei soggetti individuati dall'ente pubblico, fermo restando che (trovando applicazione - come stabilito all'articolo 2, comma 3, della legge regionale 20/2016 - la normativa statale vigente) la competenza a formalizzare detta nomina compete solo e soltanto all'Assemblea. Ciò che è disciplinato dall'articolo 2-bis è quindi il procedimento di designazione e nomina di cui i soggetti coinvolti sono rispettivamente e necessariamente Regione e Finaosta: Regione, in quanto ente che designa, e Finaosta, in quanto ente che propone la nomina in Assemblea, ma - secondo la disciplina del codice civile, non derogabile dalla legge regionale -, Finaosta può produrre la nomina solo nelle assemblee in cui ha titolo di partecipare, ovvero in quelle in cui è socio; da ciò consegue che il procedimento di designazione di cui all'articolo 2-bis, come peraltro specificato espressamente dal comma 2 del medesimo articolo, riguarda solo il procedimento in cui Finaosta è titolare di azioni nell'ambito degli interventi della gestione speciale di cui all'articolo 6 della legge regionale 16 marzo 2006, n. 7. Nelle società controllate e partecipate da CVA, in cui la partecipazione azionaria è di CVA e non di Finaosta, è CVA che siede nelle assemblee delle sue controllate, in quanto socio, a proporre e a deliberare la nomina degli amministratori e degli altri organi sociali. Per queste nomine, rette dall'ordinaria disciplina codicistica della società, quindi non trova applicazione il procedimento a due fasi (designazione regionale e nomina Finaosta) disciplinato dall'articolo 2-bis della legge regionale 20/2016, riferito, come detto, ai soli casi in cui nelle società controllate il socio è Finaosta, quindi CVA S.p.a., di cui Finaosta è socio, e non le controllate di quest'ultima, in cui Finaosta, non essendo socio, non può esercitare alcun potere di nomina. Ritenendo questa la giusta lettura delle disposizioni della legge regionale 20/2016, è chiaro che - diversamente da quanto prospettato nella parte di parere riportato nell'interpellanza - non vi è alcun contrasto tra la legge regionale e la deliberazione attuativa, che correttamente e in applicazione al dispositivo legislativo afferma che la legge regionale 14 novembre 2016, n. 20, trova applicazione nei confronti delle società Aosta Factor S.p.a. e Compagnia valdostana delle acque S.p.a. e sue controllate, esclusivamente per ciò che concerne il procedimento di nomina dei rappresentanti regionali in seno alle società partecipate, indirettamente, per il tramite di Finaosta S.p.a.. Specifico, al riguardo, che ai sensi del combinato disposto dell'articolo 2-bis della legge regionale n. 20, che fa esplicito riferimento al ruolo di Finaosta S.p.a., quale proprietaria delle partecipazioni nell'ambito degli interventi della gestione speciale di cui all'articolo 6 della legge regionale 16 marzo 2006, n. 7, con l'articolo 1 in commento il procedimento di designazione di cui all'articolo 2-bis non trova applicazioni nei confronti di Aosta Factor S.p.a., in quanto la partecipazione è detenuta esclusivamente nell'ambito della gestione ordinaria di cui all'articolo 5 della legge regionale 7/2006, e per le partecipazioni in società controllate direttamente da CVA. Spetta dunque a Finaosta S.p.a. e a CVA S.p.a. - in qualità di socio in via diretta rispettivamente di Aosta Factor S.p.a. e delle società controllate da CVA medesima - la proposta di nomina dei componenti degli organi sociali nelle dette società. Con quanto premesso e ringraziando gli uffici per il lavoro che hanno fornito, mi auguro di aver chiarito i dubbi espressi e ribadisco che un conto è esprimere e voler approfondire dubbi interpretativi con l'ausilio di pareri e consulenze esterne, altro è accusare di ignoranza o di malafede gli uffici, il cui compito, invece, è proprio quello di assicurare il rispetto della legge e la correttezza dell'operato amministrativo."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,5,51,"Per la replica, consigliera Minelli, ne ha facoltà."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Minelli,Chiara,1966,F,PCP,6,3243,"Intendo subito sgombrare il campo da un possibile equivoco, perché noi non accusiamo di inadeguatezza gli uffici. La frase che è stata riportata, che ho anche esplicitato nell'illustrazione dell'interpellanza, è una frase che ha utilizzato il presidente Cantamessa nella lettera che ha scritto a lei, a me, al presidente Bertin e al Presidente di Finaosta il 31 maggio, in cui si dice che, se l'interpretazione fosse corretta, - e riteniamo che possa essere corretta -, questa implicherebbe un'inaudita disattenzione da parte degli uffici della Regione e degli uffici di Finaosta. Noi non accusiamo nessuno, semmai è qualcun altro che ha adombrato questa questione. Devo dire che è molto interessante leggere il verbale, che abbiamo acquisito con accesso agli atti, e le posizioni che emergono da parte di Finaosta e da parte di CVA. È interessante perché credo che, invece, in quell'occasione il rappresentante di Finaosta abbia cercato di capire un po' meglio come funzionava questa questione e abbia creato forse anche qualche fastidio nelle persone che lo stavano ascoltando, visto il resoconto di quel verbale che, chiaramente, essendo un resoconto abbastanza asettico, credo che sia stato reso anche un po' più soft rispetto a quanto immagino si sia discusso. Sul resto, Presidente, visto che lei ha snocciolato un trattato giuridico, o un parere, le chiedo la cortesia di poter ricevere copia scritta della risposta, perché evidentemente io non sono in grado di ricordare, articolo per articolo, quello che c'è nelle disposizioni di legge, e mi riferisco alla 20/2016 così come alla delibera relativa alle linee guida. Rilevo però che lei non ha risposto alla prima delle mie domande, cioè non mi ha detto se la Regione e Finaosta - poi di Finaosta lo so perché ho letto il verbale e so che il 5 luglio il presidente Rosset ha scritto a CVA - non mi ha detto se la Regione ha risposto a quella lettera. Per le competenze che posso avere, ma proprio perché poi, essendo molto scarse, ho chiesto una consulenza, io la mia risposta l'ho fatta quando ho ricevuto il materiale, quando ho avuto modo di comprendere un po' meglio, e questo parere che abbiamo acquisito ovviamente lo metteremo a disposizione di tutti, anche perché si tratta d'incarichi di consulenze che vengono fornite grazie alla possibilità di avere i contributi ai gruppi, quindi sono denari pubblici che vengono spesi, per quello che ci riguarda, anche per dare dei materiali che sono utili a noi, ma potrebbero essere utili anche agli altri. Le chiedo però, Presidente, di fornirmi la risposta in modo che io possa compiutamente analizzare quanto lei mi ha detto. Per quello che riguarda, invece, il parere che noi abbiamo acquisito e che in sostanza conferma la prevalenza della legge rispetto a una delibera di Giunta, che pure cita delle linee guida, devo dire che la legge - lei lo ha detto all'inizio della sua spiegazione - esclude Aosta Factor e CVA e le sue controllate da tutta una serie di adempimenti, ma non quelli che riguardano l'articolo 2-bis, ai commi 2, 3, 4, 5 e 6 della legge regionale, per cui la questione delle nomine e della trasparenza delle nomine è contenuta in questo articolo e in questi commi. La ringrazio, se mi può far avere la risposta."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,7,35,"Consigliere Aggravi, ne ha facoltà."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Aggravi,Stefano,1985,M,RV,8,242,"Presidente, mi rivolgo a lei. La collega Minelli ha parlato di una lettera che ha ricevuto anche lei, inerente a un'importante società partecipata. Volevo comprendere perché non ha ritenuto opportuno darne comunicazione a tutti i Consiglieri."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,9,434,"La lettera era stata inviata alla Presidenza della Regione tramite Pec e, per conoscenza, a me e immagino alla consigliera Minelli, poiché era un rapporto legato alla valutazione rispetto all'interpellanza. La mail che mi è arrivata è finita, peraltro, nello spam, recuperata alcuni mesi dopo. È stata recuperata, ma non è un rapporto che riguardava direttamente me, ma piuttosto la Consigliera e Finaosta. Consigliera Minelli, prego."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Minelli,Chiara,1966,F,PCP,10,447,"Vorrei solo significare che la lettera non è inviata per conoscenza a qualcuno, perché quando una lettera è inviata per conoscenza è esplicitato, di solito funziona così. La lettera è indirizzata all'egregio Presidente della Regione autonoma Valle d'Aosta, Renzo Testolin, all'egregio Presidente del Consiglio regionale, Alberto Bertin, all'egregio Presidente di Finaosta S.p.a., Nicola Rosset, e alla gentile consigliera regionale Chiara Minelli."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,11,20,Consigliere Aggravi.
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Aggravi,Stefano,1985,M,RV,12,140,"Vorrei essere anche io gentile, Presidente, se può darne comunicazione o comunque trasmetterla anche ai Consiglieri, così abbiamo modo di..."
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,13,8,Va bene.
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Aggravi,Stefano,1985,M,RV,14,7,Grazie.
47946,XVI,07/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,15,111,"Vista l'ora, sospendiamo brevemente i lavori del Consiglio. La seduta è sospesa dalle ore 10:58 alle ore 11:25."
47947,XVI,07/11/2024,"ISTRUZIONE PUBBLICA, Università",it,Bertin,Alberto,1966,M,Presidente,1,131,"Riprendiamo con le interpellanze. Siamo al punto n. 64 dell'ordine del giorno. Consigliere Marquis, per illustrare l'interpellanza."
47947,XVI,07/11/2024,"ISTRUZIONE PUBBLICA, Università",it,Marquis,Pierluigi,1964,M,FI,2,2629,"Con il mese di settembre di quest'anno è stato augurato il nuovo polo universitario dell'Università della Valle d'Aosta, con una sede in centro, performante per gli studenti valdostani. C'è circa un migliaio di studenti che frequentano l'università e tutti conosciamo quanto sia cronica la carenza di posti auto nella città di Aosta, soprattutto in quella zona. Per i ragazzi che frequentano l'università in Valle d'Aosta è un problema significativo, perché è difficile utilizzare i mezzi pubblici. In questo momento non c'è il treno che funzioni, la morfologia del nostro territorio, le valli laterali, chi arriva da fuori Aosta... sono tutte situazioni che mettono in difficoltà e quindi quasi obbligano i ragazzi ad arrivare ad Aosta con il mezzo personale, con un'auto. Occorre anche tenere in considerazione il fatto che molti di questi ragazzi lavorano anche, fanno dei lavoretti e hanno anche degli impegni di accudimento delle persone anziane in famiglia, quindi è anche difficile passare la giornata all'università e poi ancora dover cercare di conciliare l'utilizzo dei mezzi pubblici con gli orari e con le coincidenze. È fuori di dubbio che parliamo spesso in questo Consiglio di favorire lo studio, di favorire il percorso scolastico dei ragazzi, per accrescere le loro competenze e il livello di formazione. Questa è una priorità che abbiamo guardando al futuro, affinché i ragazzi possano poi disegnarsi un percorso di vita che sia gratificante rispetto alle aspettative. In questo momento, in cui non ci sono nemmeno i parcheggi disponibili interni al fabbricato, questi ragazzi ovviamente parcheggiano negli stalli che ci sono sul territorio, che sono tutti di zone blu, quindi spendono anche un sacco di soldi di parcheggio per poter arrivare ad Aosta e frequentare l'università. Per questa ragione abbiamo proposto quest'iniziativa volta a cercare di trovare una soluzione, perché o si mette a disposizione e si dà la possibilità di avere dei parcheggi sostenibili per questa categoria, che è una categoria fragile, che spesso non produce... chiaramente non possiamo incidere sul Comune di Aosta, che è il gestore degli stalli, e quindi se si volesse andare in quella direzione bisognerebbe che la Regione mettesse a disposizione del Comune di Aosta delle risorse per coprire i mancati introiti; diversamente bisognerebbe trovare delle soluzioni, come avere dei parcheggi fuori e avere delle navette che mettano in veloce collegamento il parcheggio con l'università, perché questo è un carico aggiuntivo che significa, in termini concreti, qualche centinaio di auto che quotidianamente arrivano in quella zona."
47947,XVI,07/11/2024,"ISTRUZIONE PUBBLICA, Università",it,Bertin,Alberto,1966,M,Presidente,3,40,"Per la risposta, l'assessore Guichardaz."
47947,XVI,07/11/2024,"ISTRUZIONE PUBBLICA, Università",it,Guichardaz,Erika,1976,F,FP-PD,4,4086,"Grazie, collega, per aver posto la questione dei parcheggi a uso dell'università. Come lei ha segnalato, il progetto dell'Università della Valle d'Aosta ha previsto oltre 100 posti a disposizione del personale e degli studenti, cosa che, come lei sa, non era prevista per l'università quando era collocata nella vecchia sede; e, come lei sa, fino all'anno scorso gli studenti si organizzavano diversamente: o con i trasporti pubblici o parcheggiando altrove. Oggi il parcheggio, che è un attrattore, come lei fa rilevare, una sorta di atout in più, è in fase di ultimazione. Per le vie brevi abbiamo contattato la SIV, la società concessionaria della costruzione della nuova sede, che ha confermato che i lavori saranno ultimati entro il corrente mese di novembre. Questo per tranquillizzare e confortare sia lei che chi ci ascolta. A breve potrà essere utilizzato, immagino con modalità regolamentate dall'università stessa, visto che l'università ha circa un migliaio di iscritti. Bisognerà che l'università in qualche modo faccia un regolamento di utilizzo. Voglio però segnalare, a ogni buon conto e anche a beneficio delle persone che ci ascoltano, che l'amministrazione regionale, proprio attraverso le strutture in capo al collega Bertschy, ha stabilito una serie di agevolazioni tariffarie per trasporto pubblico per studenti dell'università. Per i residenti in Valle d'Aosta esiste un abbonamento di trasporto pubblico locale su bus utilizzabile sull'intera rete regionale di autolinee, al costo di 20 euro mensili, senza limitazioni di corse giornaliere e l'abbonamento mensile scontato del 60% sul trasporto ferroviario, che momentaneamente è effettuato tramite servizio sostitutivo con bus, senza limitazione di corse giornaliere. Per i non residenti in Valle d'Aosta - visto che lei citava anche una sorta di attrattività nei confronti di studenti che arrivano da fuori - l'abbonamento al trasporto pubblico locale su bus, utilizzabile sull'intera rete regionale di autolinee, anche nel loro caso costa 20 euro mensili, senza limitazione di corse giornaliere. È stato proprio fatto un abbonamento, quindi, che privilegia sia i residenti che i non residenti, con la possibilità di chiedere all'amministrazione regionale, per i non residenti, il rimborso del 60% del costo sostenuto per l'acquisto dell'abbonamento mensile di trasporto ferroviario, oggi sostitutivo, sulla tratta Aosta-Torino. Questo per dire che comunque anche dal punto di vista dei trasporti si è cercato di far fronte a questo problema dei trasporti da e per Aosta. Ricordo anche - può essere sempre utile come suggerimento, anche nell'ottica di limitare il traffico cittadino e il conseguente aumento di carico inquinante, perché il nostro obiettivo non è di portare le auto in città, ma di evitare che il traffico aumenti nella città - che è disponibile, lo dico anche a beneficio di chi ci ascolta, a tariffe più che calmierate, l'abbonamento di 15 euro al mese per il parcheggio De la Ville in via 1° maggio, che è l'ex area Cogne, che ha 540 posti, dal quale comodamente si può raggiungere la sede dell'università in meno di un quarto d'ora. Parliamo di ragazzi giovani, di persone non impedite in alcun modo, quindi l'invito è anche a guardare a dieci minuti dalla sede dell'università. A 15 euro al mese è possibile prendere un abbonamento, senza alcun tipo di limitazione, raggiungendo l'università in dieci-quindici minuti. Concludo questa mia risposta ringraziandola ancora per l'iniziativa, spero che la risposta l'abbia confortata. Entro il mese di novembre finirà anche il parcheggio e, tra l'altro, questa è un'iniziativa che mi ha permesso di aggiornare, oltre che sui tempi di ultimazione del parcheggio, anche sulle molteplici possibilità legate alla sosta. Tra l'altro, vicino alla sede dell'università c'è anche una serie di parcheggi a sosta libera. Ricordo l'area Ferrando, che è a cinque minuti di passaggio. Ho potuto quindi anche informare sulla mobilità pubblica, che credo sia stata organizzata anche tenendo conto delle esigenze dei nostri ragazzi che frequentano l'università."
47947,XVI,07/11/2024,"ISTRUZIONE PUBBLICA, Università",it,Bertin,Alberto,1966,M,Presidente,5,35,"Consigliere Marquis, ne ha facoltà."
47947,XVI,07/11/2024,"ISTRUZIONE PUBBLICA, Università",it,Marquis,Pierluigi,1964,M,FI,6,2061,"Ho ascoltato la sua risposta, Assessore, sapevamo che c'è il parcheggio, in fase di allestimento, da 111 posti per il personale, ma, dedotto il personale, agli studenti ne rimarranno ben pochi e soprattutto non sufficienti rispetto alle esigenze. Se avete fatto, o vorrete fare, un sondaggio, si tratta almeno di qualche centinaio di posti auto necessari per i ragazzi. Le dirò di più: lei ha fatto un intervento tutto focalizzato sul fatto che bisogna disincentivare l'utilizzo della macchina per arrivare al centro di Aosta. Sotto il profilo del principio è più che condivisibile, ma sotto il profilo della concretezza le posso dire che se dei ragazzi e delle famiglie scelgono l'auto è perché probabilmente non c'è un'alternativa rispetto alle esigenze, perché utilizzare l'auto costa di più che il mezzo pubblico. Non c'è nessuno che per vocazione disperda le risorse finanziarie che ha a disposizione, quando si spende più di quello che ai più sembrerebbe necessario, è perché probabilmente c'è un problema. Poi capiamo benissimo e sappiamo che ci sono delle agevolazioni per l'utilizzo dei mezzi pubblici, ma qui c'è anche un problema di orari e di frequentazione della sede, c'è il problema che, per arrivare e poi per partire, magari ci vogliono due ore per arrivare a casa, perché di pullman ce ne sarà uno all'ora; se io finisco la lezione appena è partito il pullman, vuol dire che devo aspettare un'ora il pullman e poi fare un'altra ora di viaggio. Se questo succede tutti i giorni, capisce che è un disagio forte. Se abbiamo fatto una segnalazione di questo tipo significa che il problema è sentito e credo che gli stessi studenti segnaleranno direttamente a voi - perché a noi è stato segnalato - il problema che stanno vivendo, e poi vedremo se riuscirete a trovare una soluzione, perché effettivamente le assicuro che si tratta di centinaia di auto che devono trovare una sistemazione e che a oggi i più le parcheggiano nelle zone blu, perché non è semplice trovare degli stalli, spendendo 8-10 euro al giorno per risolvere questa problematica."
47948,XVI,07/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,1,84,"Punto n. 65. Consigliere Sammaritani, per illustrare l'interpellanza. Ne ha facoltà."
47948,XVI,07/11/2024,"ISTRUZIONE PUBBLICA, Personale docente e non docente",it,Sammaritani,Paolo,1959,M,(LEGA VDA,2,2361,"Si tratta di una questione relativa ai contratti a tempo determinato dei docenti. Nel mese di aprile di quest'anno, 7 docenti, assunti appunto con contratto a tempo determinato, in servizio nelle nostre scuole, hanno ottenuto dal giudice del lavoro di Aosta il diritto al riconoscimento agli scatti di anzianità e, quindi, ai trattamenti retributivi conseguenti. Nello specifico, la Regione autonoma Valle d'Aosta - pare, almeno, dalle notizie che abbiamo avuto dalla stampa, eccetera - è stata condannata a riconoscere a questi docenti, a titolo di differenze retributive, un importo attorno ai 45.000 euro. È chiaro che altre cause potrebbero probabilmente arrivare, in ordine a questo tema che, come ricordiamo, è abbastanza analogo a quello dei bonus docenti di qualche tempo fa, che poi fu risolto, oltre che con esborsi di spese legali e risarcimenti, anche con dei provvedimenti appositi che si dovettero poi prendere per porre rimedio a questa problematica che si stava diffondendo. Ricordiamo anche che la Commissione europea ha deferito l'Italia alla Corte di giustizia UE per l'uso abusivo di contratti a tempo determinato e condizioni di lavoro discriminatorie nelle scuole. Secondo la Commissione europea, infatti, la legislazione italiana attua una discriminazione tra gli insegnanti delle scuole pubbliche a tempo determinato e quelli assunti a tempo indeterminato, perché non prevede per i primi una progressione salariale basata sui precedenti periodi di servizio. Può essere discutibile anche dal punto di vista del diritto, ma questo è. Ricordato quindi l'articolo 2, primo comma, lettera a), dello Statuto di autonomia, in base al quale la Regione autonoma Valle d'Aosta, appunto, ha competenza legislativa primaria per quanto concerne lo stato giuridico-economico del personale, interpelliamo il governo per sapere questo: ""Se l'amministrazione regionale abbia preso conoscenza del citato provvedimento di deferimento della Corte di giustizia UE"" - penso di sì -, ""Se siano state fatte delle stime su quali potrebbero essere le conseguenze di ordine patrimoniale per l'amministrazione regionale in conseguenza dei predetti orientamenti degli organi giurisdizionali nazionali e dell'Unione europea"" e ""Se sia intenzione del governo regionale di prevenire ulteriori futuri contenziosi e, in caso positivo, attraverso quali specifiche azioni""."
47948,XVI,07/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,3,38,"Per la risposta, assessore Guichardaz."
47948,XVI,07/11/2024,"ISTRUZIONE PUBBLICA, Personale docente e non docente",it,Guichardaz,Erika,1976,F,FP-PD,4,6104,"Trattandosi di questioni molto tecniche, di cui lei è sicuramente più pratico di me, mi sono fatto scrivere un contributo da parte degli uffici, che si sono comunque raccordati anche con l'Avvocatura. Io le rispondo non politicamente e poi alla fine faccio una piccolissima divagazione, neanche politica, ma di carattere sindacale, se vuole. Sì, sono a conoscenza della decisione della Commissione europea che ha deferito l'Italia. Lei mi chiede se l'amministrazione ne è a conoscenza. Sì, la Corte di giustizia europea, affinché si riducano le condizioni per i ricorsi ai contratti a termine, affinché i docenti precari abbiano gli stessi scatti di anzianità degli insegnanti di ruolo... e questo in nome di una piena parificazione dei diritti. Lei ha ricordato, tra l'altro, la questione del bonus docenti, lì siamo riusciti a operare a livello locale attraverso gli strumenti che ci sono concessi, proprio perché crediamo, tra l'altro, nella parificazione dei diritti di persone che fanno le stesse cose. Aggiungo che, per procedere a una soluzione concreta di questa complessa questione, che da tanto tempo è uno dei maggiori problemi della scuola italiana, - e lo sappiamo -, serve un intervento legislativo nazionale, perché la legislazione italiana, che determina la retribuzione dei docenti a tempo determinato nelle scuole pubbliche, non prevede una progressione salariale incrementale basata sui precedenti periodi di servizio. Si ricorda, infatti, che il DPR n. 861/1975, che è la norma di attuazione dello Statuto, prevede che al personale dirigente e docente appartenente ai ruoli della Regione Valle d'Aosta si applicano, per quanto concerne lo stato giuridico e il trattamento economico e di carriera, le norme vigenti per il corrispondente personale degli istituti e delle scuole funzionanti nel restante territorio dello Stato. Questo lei lo sa, avendo tra l'altro ricoperto per un certo tempo anche il ruolo di Assessore all'Istruzione. Noi siamo vincolati, per quanto concerne lo stato giuridico e il trattamento economico e di carriera, alle norme nazionali e al contratto nazionale. La domanda due, ""Se siano state fatte delle stime e quali potrebbero essere le conseguenze, eccetera"": è impossibile, mi dicono gli uffici - ma è tema di cui dibattiamo quotidianamente, perché neanche a me piace vedere, ovviamente, la Regione soccombente rispetto ai ricorsi, così come non mi piace vedere ricorsi seriali, che alla fine portano soldi agli avvocati e questi sono ovviamente soldi pubblici - però le dicevo che è impossibile fare delle stime. La platea dei potenziali beneficiari è rappresentata dai supplenti che hanno superato i 36 mesi di servizio con contratti a termine, ma non è possibile quantificarne il numero, perché non è preventivabile il numero di coloro che continueranno a lavorare nella scuola, soprattutto perché per il settore scolastico non vi è un piano di fabbisogno predeterminato delle supplenze, in quanto i contratti a tempo determinato vengono definiti sia in fase di adeguamento dell'organico di diritto alla situazione di fatto, sia a seguito di varie vicende contrattuali dei docenti di ruolo, come part-time, mobilità o altre tipologie di permessi, sia durante tutto l'anno scolastico per coprire malattie, gravidanze, congedi e aspettative. Anche su questo ci siamo confrontati e vi è un'alea di incertezza rispetto anche solo a una possibilità di fare delle stime che siano minimamente affidabili, proprio perché sono tantissime le ore e le situazioni che annualmente intervengono, sia in fase di ridefinizione degli organici, dopo gli organici di diritto, sia in fase di fruizione dei permessi e di tutte le tipologie contrattuali a cui hanno diritto gli insegnanti. Lei poi mi chiede ""Se sia intenzione del governo di prevenire ulteriori futuri contenziosi e, in caso positivo, attraverso quali specificazioni"". Se si potesse, le posso assicurare che nessuno avrebbe voglia di confrontarsi quotidianamente con contenziosi che, peraltro, politicamente portano sempre a delle situazioni politicamente non così positive. Come le dicevo prima, laddove siamo potuti intervenire - la questione del bonus docenti, per esempio, è una di queste, così come adesso, per esempio, nella definizione del contratto integrativo sui permessi per studio - noi abbiamo cercato di intervenire a livello di contrattazione integrativa. Come risposta, le leggo ciò che mi hanno scritto gli uffici: ""Si segnala che, a partire dall'ultimo concorso PNRR 2023, la logica è stata quella di ridurre progressivamente il precariato, con la previsione di una riserva di posti del 30% per gli insegnanti precari con almeno tre anni di servizio, anche non continuativi, nei 5 anni precedenti"". È stata fatta una manovra legislativa che a mio parere è stata anche interessante. Con questa misura prevista nel bando nazionale, la nostra Sovraintendenza ha previsto nel bando regionale del predetto concorso ordinario 2023, di cui al decreto del Presidente della Regione n. 12 del 15 gennaio 2024, di comprendere nelle graduatorie regionali tutti i candidati idonei, e non solo i vincitori, consentendo così, all'atto delle immissioni in ruolo per l'anno scolastico 2024-2025, di scorrere tali graduatorie e assumere più docenti rispetto al numero dei posti originariamente banditi. Si rammenta, infatti, che ad agosto la Sovrintendenza agli studi ha disposto l'assunzione di 86 nuovi docenti rispetto ai 36 dell'anno scorso. Come già detto, però, sarà a livello nazionale che occorrerà predisporre le norme necessarie per ridurre l'utilizzo di una successione di contratti a tempo determinato nel settore scuola, quindi attendiamo che a livello nazionale si agisca affinché questo fenomeno, che lei ha segnalato come un fenomeno non positivo, possa in qualche modo arginarsi. Continuo a garantirle che, siccome sono frequentissimi gli incontri con le organizzazioni sindacali, noi stiamo lavorando per cercare di aggiustare, laddove possibile, le situazioni di precariato e le situazioni che hanno delle ricadute negative su dipendenti che lavorano per il sistema scuola oramai da tempo."
47948,XVI,07/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,5,40,"Per la replica, consigliere Sammaritani."
47948,XVI,07/11/2024,"ISTRUZIONE PUBBLICA, Personale docente e non docente",it,Sammaritani,Paolo,1959,M,LEGA VDA,6,2970,"Capisco benissimo, naturalmente, che quella del precariato nella scuola è un po' come la quadratura del cerchio, perché diventa davvero estremamente difficile, per motivi oggettivi a volte, perché il fabbisogno è quasi impossibile da determinare in modo certo, mentre per altro verso abbiamo questo cancro di questo precariato che si protrae a volte per anni, in modo peraltro illegittimo dal punto di vista costituzionale, come diritto delle persone al lavoro e ad avere una certezza lavorativa, appunto. Questo per la nostra società è un tallone d'Achille davvero pesante. Comprendo, quindi, come ci sia la volontà di risolvere questa questione e che siano questioni che ci cadono anche dall'alto, che non si possono poi gestire in prima persona. Il precariato c'è da troppi anni, è troppo diffuso, e lo dico da parte di un partito in cui in particolare il senatore Pittoni si è impegnato tantissimo su questo ambito. Credo comunque che qualcosa si possa fare, anzi, molto. Poi arrivano chiaramente le sentenze in cui ti dicono che il precariato è illegittimo e devi anche prevedere la progressione di carriera, che sembra un po' paradossale, per uno che lavora a tempo determinato, ma in effetti è un problema di una contraddizione in termini che diventa difficile risolvere. Quello che sarebbe opportuno, forse, ma la butto lì proprio come suggerimento, perché davvero è difficile e comprendo benissimo quale sia la situazione così melmosa in questo settore... lei mi ha detto che avete continui dialoghi con i sindacati, quindi cercare di mantenere un continuo dialogo, certo, non è che siano solo i sindacati che mandano la gente dagli avvocati, ci mancherebbe, io mi trovo in una sorta di vago conflitto d'interessi, perché è vero che tutti noi vogliamo non spendere soldi inutili per cause che sono peraltro ormai scontate, come quelle del bonus docenti, quando ci sono precedenti giurisprudenziali così determinati ormai è inutile, si è quasi costretti a subire delle cause che sai già che perderai, quindi è una cosa davvero paradossale, però forse in quell'ottica sensibilizzare i sindacati, che poi sono gli unici interlocutori... non si può andare a prenderli uno per uno e forse è difficile addirittura individuare i docenti che potrebbero avere queste caratteristiche; sensibilizzare i sindacati, cercare di ottenere almeno una sorta di moratoria nel dire che, nel momento in cui, come già stiamo facendo, mettiamo in atto delle politiche di maggiori assunzioni, speriamo con interventi legislativi nazionali efficaci, probabilmente ci potrà essere modo di conciliare, o quantomeno di prevenire le cause nel senso di dire che, una volta che ci sarà un panorama legislativo e normativo un poco più preciso, a coloro che avranno maturato quei diritti diremo: ""Non state a farci una causa, decidiamo quanto vi dobbiamo"", che è sempre la soluzione conciliativa migliore quando sai di essere debitore di qualcuno, seppure, come in questo caso, incolpevolmente."
47949,XVI,07/11/2024,TURISMO E INDUSTRIA ALBERGHIERA,it,Bertin,Alberto,1966,M,Presidente,1,49,"Punto n. 66. Consigliere Brunod, a lei la parola."
47949,XVI,07/11/2024,TURISMO E INDUSTRIA ALBERGHIERA,it,Brunod,Dennis,1978,M,RV,2,2576,"Facendo riferimento all'evento G7 Agricoltura e pesca che si è svolto dal 21 al 29 settembre 2024 a Ortigia (Siracusa), nel contesto dell'evento istituzionale di livello internazionale che si è tenuto dal 26 al 28 settembre, il Ministero dell'Agricoltura, della Sovranità alimentare e delle Foreste, con il patrocinio del Comune di Siracusa, ha organizzato nell'isola di Ortigia un'esposizione delle eccellenze dell'agricoltura, della pesca, dell'acquacoltura, del settore vivaistico-forestale nazionale e delle tecnologie innovative utilizzate, nonché eventi e convegni. Proprio relativamente a questo evento, in data 2 settembre 2024 è stata approvata dalla Giunta regionale la delibera n. 1042 avente il seguente oggetto: ""Approvazione ai sensi della legge regionale 17/2016 della partecipazione della Regione al G7 Agricoltura e pesca expo agroalimentare, in programma a Siracusa dal 21 al 29 settembre"", per cui erano stati previsti 25.000 euro. Richiamate le notizie ANSA riportate il 27 settembre 2024, dove si riporta che l'assessore Carrel all'Expo di Ortigia ha dichiarato: ""Urgente la gestione del lupo, doveroso impegnarsi nella difesa dei territori di montagna""; tenendo conto che nel Documento di economia e finanza regionale 2025-2027, che è stato approvato in Consiglio regionale la seduta scorsa, all'interno della sezione 3, nella parte dell'Assessorato all'Agricoltura e Risorse naturali, si riporta quanto segue: ""Fra gli obiettivi costanti dell'operato dell'Assessorato, il sostegno all'attività di valorizzazione e promozione delle eccellenze territoriali, dei prodotti enogastronomici del territorio rurale e del savoir faire e i suoi operatori resta un punto fermo. L'Assessorato organizzerà direttamente iniziative volte a promuovere l'immagine della Valle d'Aosta e la commercializzazione dei suoi prodotti mediante misure e bandi e sosterrà quelle organizzate da altri soggetti"". Si interpella quindi l'Assessore competente per conoscere se, nel confronto tenutosi a Ortigia sul futuro dell'agricoltura e della pesca con le istituzioni italiane ed europee, nel suo intervento abbia rappresentato anche il settore della pesca regionale, le sue problematiche e le relative potenzialità per la nostra regione; se siano state intraprese iniziative in sinergia con l'Assessorato al Turismo per rappresentare, promuovere e valorizzare al meglio l'immagine della Valle d'Aosta durante questo importante evento Expo agricoltura e della pesca; con quali modalità e strategie s'intende promuovere e valorizzare al meglio un'immagine unica della Valle d'Aosta."
47949,XVI,07/11/2024,TURISMO E INDUSTRIA ALBERGHIERA,it,Bertin,Alberto,1966,M,Presidente,3,36,"Per la risposta, l'assessore Carrel."
47949,XVI,07/11/2024,TURISMO E INDUSTRIA ALBERGHIERA,it,Carrel,Marco,1992,M,PA,4,1725,"Il G7 Agricoltura e pesca, che si è tenuto dal 21 al 29 settembre 2024 a Ortigia, ha visto il coinvolgimento di tutte le Regioni italiane. L'evento ha rappresentato, per la Valle d'Aosta, un'occasione di primaria e assoluta rilevanza, al fine di valorizzare le eccellenze agroalimentari del nostro territorio. L'Assessorato Agricoltura della nostra regione, coadiuvato dal personale dell'Ufficio promozione, ha guidato gli ospiti della manifestazione in diversi percorsi di degustazione dei prodotti DOP regionali, accompagnati da informazioni circa le peculiarità produttive dell'agricoltura e della viticoltura di montagna, da brochure per la scoperta di prodotti tipici valdostani e da video e filmati promozionali relativi al nostro territorio, selezionati appositamente per l'evento. Nell'ambito di questo evento ho voluto portare l'attenzione sulle complesse realtà dei nostri territori di montagna, nonché sulle questioni relative alla pesca e alle problematiche legate anche ai cambiamenti climatici, che inevitabilmente porteranno a dover tutelare sempre di più le riserve ittiche e le specie autoctone. Altresì, ho ribadito la necessità di elaborare e di attuare strategie per snellire le tempistiche per la nuova programmazione del CSR o del PSR. Il confronto e il dialogo, soprattutto in queste occasioni, su temi di importanza comune, sono fondamentali per giungere a elaborare e attuare strategie che siano le più efficaci possibili. Credo, collega, che converrà con me in merito all'importanza di raccontare, promuovere e valorizzare un cibo, un prodotto, in modo sostenibile, e di riportare al centro l'agricoltore, l'allevatore e il pescatore, che svolgono un ruolo primario di custodi del nostro territorio."
47949,XVI,07/11/2024,TURISMO E INDUSTRIA ALBERGHIERA,it,Bertin,Alberto,1966,M,Presidente,5,34,"Consigliere Brunod, ne ha facoltà."
47949,XVI,07/11/2024,TURISMO E INDUSTRIA ALBERGHIERA,it,Brunod,Dennis,1978,M,RV,6,3630,"Più volte siamo tornati su questo tema, anche attraverso quest'iniziativa, proprio perché siamo certi che, anche affrontandolo più volte, sembrando a volte anche ripetitivi su certi temi, tutti insieme possiamo migliorare certe cose e cercare, soprattutto, di promuovere e di valorizzare al meglio la nostra regione. Questa era una buona occasione. Ci fa piacere di avere sentito dall'Assessore che ha esposto, durante questo convegno, questo confronto, anche le criticità legate alla pesca. Magari ci aspettavamo nella sua risposta di capire il punto di vista di altre Regioni, su quale strada si stia andando in merito e se ci siano buone notizie per tutto il mondo della pesca a livello valdostano. Come era stato riportato nell'articolo che abbiamo citato nelle premesse, ovviamente non ci sono dubbi sul discorso delle problematiche legate alla gestione del lupo, al discorso del settore vinicolo e al discorso della valorizzazione del settore enogastronomico, dei prodotti, delle nostre eccellenze, siamo noi i primi a condividere tutti questi aspetti. Come lei mi ha detto, partendo dalla sua risposta, vi erano tutte le Regioni italiane presenti a questo appuntamento, quindi una grande occasione, un grande evento. È proprio per questo motivo che siamo sempre più convinti che queste debbano essere delle occasioni per sfruttare al meglio le opportunità che vengono date alla Regione Valle d'Aosta di mettere in mostra le sue eccellenze ma, soprattutto, come diciamo sovente, di ribadire e di veicolare al meglio l'immagine della nostra Regione, del suo marchio, di questo brand Valle d'Aosta, ""logo cuore, Valle d'Aosta-Vallée d'Aoste"", perché sono le occasioni dove ci sono così tanti turisti, persone, spettatori che passano in questi appuntamenti, che arrivare a promuovere al meglio, come abbiamo detto, la nostra regione sotto tutti i punti di vista, non solo l'agricoltura, secondo noi è sempre più opportuno per cercare di andare anche incontro alle altre realtà e ai nostri concorrenti. Vogliamo anche fare un riferimento al fatto che noi abbiamo citato nelle premesse quanto è scritto nel DEFR per quanto riguarda l'agricoltura; per quanto riguarda l'Assessorato al Turismo, invece, nel DEFR si dice che, sotto il profilo dell'azione promo-pubblicitaria, si proseguirà con l'adozione di diverse iniziative tese ad aumentare la reputazione del marchio, sia sui mercati nazionali che internazionali. Questo era un passaggio che tenevamo a dire proprio per ribadire di fare sempre più sinergia tra i vari Assessorati, perché io credo che siamo tutti convinti che - quando ci sono degli eventi o delle occasioni per mettere in mostra le eccellenze da un punto di vista turistico, sportivo, culturale o enogastronomico - tutto questo è turismo. La presenza e la veicolazione di questo marchio (che da poco è stato registrato, ma è strategico per tutta la nostra regione) pensiamo sia sempre più fondamentale. Concludo dicendo che questa iniziativa voleva capire, soprattutto da un punto di vista politico, se vi sia l'intenzione e la convinzione di veicolare in modo sinergico, fin d'ora, questo importante marchio ""Cuore Valle d'Aosta-Vallée d'Aoste"", un'immagine unica che caratterizza, promuove e valorizza in modo trasversale i diversi Assessorati della nostra Regione. Credo che questa sia la strada da percorrere. Non è semplice, però solo così possiamo ancora crescere da un punto di vista turistico e promozionale e portare un'immagine della Valle d'Aosta sempre più importante a livello nazionale, ma soprattutto a livello internazionale. Dalle ore 12:04 il vicepresidente Marguerettaz assume la Presidenza."
47950,XVI,07/11/2024,"TRASPORTI E VIABILITÀ, Impianti a fune",it,Marguerettaz,Aurelio,1963,M,Presidente,1,100,Saltiamo il punto n. 67 e siamo al punto n. 68 all'ordine del giorno. La parola al consigliere Lavy.
47950,XVI,07/11/2024,"TRASPORTI E VIABILITÀ, Impianti a fune",it,Lavy,Erik,1995,M,LEGA VDA,2,5261,"Abbiamo già affrontato questo tema nello scorso Consiglio perché, appunto, era stato portato all'ordine del giorno da parte della collega Minelli sul DEFR, ma forse è necessario qualche approfondimento in più, perché, appunto, abbiamo appreso dalla sua audizione in Commissione e dal coordinatore - e successivamente l'ha anche spiegato durante la discussione dell'ordine del giorno - che le società Monte Rosa e Cervino si sono mosse nell'iter di affido del cosiddetto DOCFAP, il Documento di fattibilità delle alternative progettuali, in base al decreto legislativo 36/2023. Sul momento, quando ha citato questo decreto legislativo, a parte chi è un tecnico... per noi non è stato assolutamente semplice fare un approfondimento immediato, perché appunto il DOCFAP è regolamentato nell'allegato 1.7 del decreto legislativo, che è alquanto corposo. Qual è il punto? Il nuovo codice degli appalti ha modificato la disciplina della progettazione, prevedendo due livelli progettuali e includendo, tra l'altro, il Documento di fattibilità delle alternative progettuali, che deve essere redatto nel rispetto dei contenuti del quadro esigenziale ed è prodromico alla redazione del Documento di indirizzo alla progettazione, il cosiddetto DIP. DIP che indica, in rapporto alla dimensione, alla specifica tipologia e alla categoria dell'intervento da realizzare, le caratteristiche, i requisiti e gli elaborati progettuali necessari per la definizione di ogni livello della progettazione. Con questo DOCFAP, quindi, si è sancito il primo passo per iniziare la progettazione dell'opera, senza che comunque il Consiglio abbia detto niente sullo studio. Le stesse società in audizione - non riporterò il verbale, perché non ho ancora capito se si possa fare o no, teoricamente no - comunque avevano sancito il fatto che lo studio avrebbe poi dato a noi Consiglieri gli strumenti per dare mandato alle stesse società per procedere con una progettazione esecutiva e definitiva. Invece, con questo documento si supererebbe dunque già lo studio, senza che appunto noi ci siamo espressi, per valutare l'alternativa migliore fra quelle proposte e per iniziare la progettazione dell'opera. Ma non mi sembra che, appunto, questi fossero gli accordi. Di certo noi non siamo dei tecnici, però almeno approfondire la questione, soprattutto economico-finanziaria, credo sia assolutamente essenziale, dato che comunque le società hanno addirittura chiesto un finanziamento del 100% regionale. Va bene che sono partecipate, quindi i soldi, da un lato o dall'altro, sono sempre soldi pubblici in qualche maniera, però - avendo il finanziamento richiesto una legge speciale che, come per la Skyway, finanzi al 100% - giustamente deve essere fatta tutta una serie di considerazioni. Assessore, lei sa benissimo che dal nostro punto di vista non siamo assolutamente contrari al progetto, anzi, però sappiamo che è un progetto di un'importanza veramente grande e quindi di certo devono essere fatti tutti gli approfondimenti necessari, come comunque era appunto stato detto. Sicuramente poi risponderà che in realtà questo passo avanti è stato tracciato dai DEFR scorsi, in merito appunto alla fattibilità tecnico-economica, ma il Consiglio, almeno da questo lato, ha avuto un ruolo totalmente marginale. Ne abbiamo già parlato: che ci sia la volontà politica da parte della maggioranza di portare avanti questo progetto è fuori da ogni dubbio, nessuno lo mette in discussione assolutamente, anzi; però, proprio perché si era sancito il fatto che era il Consiglio che doveva contribuire ed essere partecipe nell'analisi, nello studio e poi comunque anche nella valutazione della fattibilità tecnico-economica dell'opera, questo iter credo debba essere portato avanti. Mi auguro veramente, che ci sia stata una sorta d'incomprensione fra lei e il Presidente di Commissione, perché appunto sembra che magari... ma lei giustamente non ha partecipato alle audizioni, quindi non può sapere cosa si sia detto e cosa no, però forse potrebbe aver creduto che dopo quell'audizione si potesse andare avanti senza nessun tipo di problema e che l'analisi dello studio fosse terminata, cosa che in realtà non è assolutamente vera. Questa iniziativa serve appunto per fare chiarezza e si vuole un minimo ribadire se ci sia l'intenzione di far esprimere il Consiglio regionale su questo studio e sulle alternative proposte in esso: premettendo che non siamo dei tecnici, quindi non possiamo dire se vada bene l'alternativa 1 o l'alternativa 3, perché non abbiamo di certo le competenze, almeno, io a livello personale, per dire qual è la cosa migliore, però approfondire la questione, dato che è uno studio molto corposo, assolutamente sì. ""Quale sia poi il motivo per cui le società stanno procedendo con l'affido del DOCFAP, esautorando in questo caso il Consiglio regionale, quando era stato detto che lo studio era propedeutico al DOCFAP"": se non abbiamo dato nessun tipo di parere sullo studio, non capisco perché si vada già avanti in questo senso. Inoltre, ""Di chi sia stata la decisione"" - se sua, Assessore, o delle società -  ""Di procedere con il prossimo affido del Documento di fattibilità delle alternative progettuali senza neanche comunicarlo al Consiglio regionale, se non ad iter avviato""."
47950,XVI,07/11/2024,"TRASPORTI E VIABILITÀ, Impianti a fune",it,Marguerettaz,Aurelio,1963,M,Presidente,3,65,"Per la risposta, la parola all'assessore Bertschy. Ne ha facoltà."
47950,XVI,07/11/2024,"TRASPORTI E VIABILITÀ, Impianti a fune",it,Bertschy,Luigi Giovanni,1965,M,UV,4,4884,"Grazie, collega Lavy, anche per come ha illustrato l'iniziativa. Probabilmente il tema è un tema di grande importanza e può anche essere che, rispetto alla terminologia a livello tecnico, a volte ci possano essere delle incomprensioni, o anche una comunicazione sbagliata da parte mia, come del coordinatore, come è capitato durante l'audizione. L'ho chiarito nel corso della discussione dello scorso Consiglio. Vengo alle risposte e poi cerco anche di fare due considerazioni di tipo politico. Da parte della maggioranza, per venire alla prima domanda, ""Se ci sia l'intenzione di far esprimere il Consiglio regionale sullo studio e sulle alternative proposte in esso"", io non risponderei esattamente a questa domanda. Se ci sia la volontà politica di continuare a confrontarci in Commissione e in Consiglio: sì. Io credo che sia necessario, l'ha detto intervenendo anche il Presidente di Commissione nella scorsa occasione: fare una riunione, magari più ristretta, per capire le opposizioni cosa chiedono per fare questo lavoro di approfondimento e che cosa possiamo dare, come ruolo politico, agli organi che abbiamo. Lo ha detto lei e lo ribadisco io: a livello tecnico sarebbe sbagliato sostituirsi, anche perché, al di là delle competenze, c'è poi anche una questione di responsabilità degli iter previsti. La maggioranza non ha nessuna intenzione di non lavorare apertamente su questo progetto, lo abbiamo fatto fin dal 2020, dal primo DEFR, e lo abbiamo fatto in via successiva. I DEFR indicano i percorsi, ma questi assolutamente non precludono il confronto. Bisogna capire, una volta per tutte - ma io sono a disposizione anche per una riunione con le Commissioni o con i capigruppo, con chi si vorrà - capire che cosa s'intende per espressione del Consiglio, così andiamo nel dettaglio. Più colleghi l'hanno richiesto, l'ha richiesto la collega Minelli e l'ha chiesto il collega Aggravi: decidiamo qual è il ruolo che vogliamo dare in questa fase e lo facciamo. Ci mancherebbe che volessimo non collaborare su progetti di così ampia portata e interesse. Noi siamo molto convinti che l'operazione possa andare avanti, l'abbiamo detto; questo è sostenuto anche da tutta una serie di espressioni delle strutture da parte dell'amministrazione regionale. Il gruppo Lega lo diceva già allora, come ho avuto modo di dire durante la scorsa discussione in aula: addirittura il gruppo Lega, quando avevamo fatto questa scelta sul DEFR 2022, l'aveva ritenuto un passo anche troppo frenato, quindi ben venga l'approfondimento. Ripeto: vediamo che cosa si richiede, se un'ulteriore audizione in Commissione su quel documento, o altro. Al punto 2, ""Quale sia il motivo per cui le società stanno procedendo con l'affido del Documento di fattibilità delle alternative progettuali dell'opera, esautorando il Consiglio regionale, quando più volte i loro vertici hanno sottolineato che sarebbe stato il Consiglio regionale a decidere cosa si sarebbe dovuto fare"". Su questo probabilmente la domanda è stata fatta in seguito all'audizione. Nello scorso Consiglio ho detto che non si tratta di un nuovo documento, il documento è quello iniziale, quello dell'affido del progetto, che le società hanno ritenuto, ai sensi del decreto legislativo 36/2023, articolo 41, allegato 1.7 - più che le società, i professionisti che hanno analizzato lo studio per la società - che possa essere un DOCFAP ancora da completare, quindi non c'è stata un'indicazione di andare avanti, piuttosto di dare a quel progetto il valore di DOCFAP. A oggi non è ancora stato approvato e le società, per approvarlo, ovviamente chiedono anche una chiarezza all'amministrazione regionale sui prossimi passi e l'attivazione di un apposito accordo di programma. È per quello che nei DEFR dell'anno passato e di quest'anno noi abbiamo detto che è necessario dare avvio all'iter autorizzativo, così da poter poi far esprimere le strutture eventualmente su tutto il procedimento. La domanda 3 a questo punto è superata, nel senso che non c'è stata un'indicazione di andare avanti, ma piuttosto adesso sono anche le società che chiedono alla parte politica - al Consiglio, alla Giunta, alla maggioranza - come procedere, perché manca una serie di elementi, in particolare, si diceva l'altra volta, sarebbe necessario procedere con la VAS e la VINCA. Per andare avanti, appunto, va disciplinato un iter a livello amministrativo, che potrebbe essere disciplinato attraverso un accordo di programma. Ribadisco che ci sono stati magari dei momenti in cui non siamo stati sufficientemente chiari, lo dico anche perché più volte ci sono stati in quest'aula confronti con la collega Minelli. È necessario capire qual è il ruolo che deve assumere il Consiglio, se è il Consiglio, o la Commissione, se è la Commissione, rispetto ai documenti che oggi abbiamo in mano. Non saremo sicuramente noi a precludere una discussione sull'argomento."
47950,XVI,07/11/2024,"TRASPORTI E VIABILITÀ, Impianti a fune",it,Marguerettaz,Aurelio,1963,M,Presidente,5,42,"Per la replica, la parola al collega Lavy."
47950,XVI,07/11/2024,"TRASPORTI E VIABILITÀ, Impianti a fune",it,Lavy,Erik,1995,M,LEGA VDA,6,1858,"Sono soddisfatto, ho apprezzato anche i toni con cui ha detto che c'è massima disponibilità. È vero, il punto interrogativo era in qualche maniera capire come lavorare, perché è sempre stato detto che il Consiglio ha un ruolo centrale, però non si è definito come e cosa significhi che il Consiglio abbia un ruolo centrale. Ci sta fare una riunione fra capigruppo per decidere i prossimi passi da portare avanti. Credo sia assolutamente corretto e qualcosa di veritiero che ci sia la volontà, credo da parte di tutti, nel confrontarsi su questo tema. Per quanto riguarda invece la risposta alla seconda domanda, ho capito che lei, appunto, non c'entra niente e su questo non avevo tanti dubbi. In qualche maniera, mi lascia qualche punto interrogativo, invece, l'atteggiamento delle società, perché, non avendo magari avuto nessun tipo di responso dalla parte politica, per capire come sarebbe andata avanti l'analisi di questo studio, magari una telefonata a qualcuno del Consiglio, magari non a lei, ma al Presidente di Commissione, per capire se l'analisi dello studio in Commissione sarebbe andata avanti, forse doveva essere fatta. Perché, come ho detto prima, il DOCFAP è un documento preliminare alla progettazione ed era stato più volte ribadito che lo studio serviva a noi per dare poi degli indirizzi per la progettazione, per portare avanti questi iter, cosa che non è stata fatta. Sappiamo benissimo che, quando si tratta di certi argomenti, alcuni dubbi vengono fuori. Non parlo di lei, Assessore, parlo a livello di società, perché più volte vediamo alcuni atteggiamenti che creano tante domande, per non dire altro. Apprezzo quindi il suo spirito, apprezzo il fatto che comunque stia anche a noi, in quanto Consiglieri, vederci e decidere cos'è che vogliamo per sintetizzare questa centralità del Consiglio, quindi sicuramente ci aggiorneremo."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Marguerettaz,Aurelio,1963,M,Presidente,1,85,"Punto n. 70 all'ordine del giorno. Per la presentazione, la parola al collega Perron."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Perron,Simone,1979,M,LEGA VDA,2,2423,"La ringrazio, Presidente, per la sollecita passione con cui mi dà la parola. Veniamo sempre al tema trasporti e autobus. Parliamo del servizio di trasporto pubblico a chiamata sperimentale per il collegamento con l'aeroporto internazionale di Milano Malpensa. Evidenziato che tale linea, che è stata in servizio dal 5 luglio al 9 settembre 2024, è risultata operativa nei giorni di lunedì, venerdì, sabato, domenica e festivi; ricordato che - questo è un dato del 2016, se ho sbagliato nell'impegnativa l'Assessore mi correggerà, è un dato che ho trovato sul Sole 24 Ore - in seguito all'acquisizione del 100% di Savda da parte del gruppo Arriva Italia, il traffico pubblico su gomma in Valle d'Aosta viene gestito al 50% da tale società; considerato che, guardando sul sito, attualmente la linea è temporaneamente sospesa e si rimanda alla prossima riattivazione nel mese di dicembre 2024; facciamo tre domande ben precise. La prima: ""Quali siano stati gli esiti di tale sperimentazione durante i mesi estivi, se ci sia stata soddisfazione"", a noi ovviamente hanno segnalato il fatto che chi deve prendere l'autobus per andare a Malpensa avrebbe avuto bisogno di tale autobus anche su più giorni, questa è un po' la ratio della domanda, ma ci darete voi delle informazioni su ciò; ""Quali motivazioni abbiano determinato lo specifico limite dei giorni di esercizio durante il periodo svolto""; ""Quali intendimenti abbia l'amministrazione regionale"", così magari si dà un'informazione all'esterno un po' prima di quanto accadrà sul sito dell'azienda, per permettere alle persone di sapere quali e quando altri autobus di questo tipo ci saranno; ""Quando ci sarà la riattivazione del servizio e l'eventuale limitazione dei giorni operativi nel periodo turistico invernale"". Queste sono le domande. En passant, visto che parliamo di mobilità elettrica - questo non è rivolto a nessuno in particolare, ma mi attengo perfettamente all'argomento, per non incorrere nel richiamo all'argomento che è presente nel regolamento - la Norvegia è uno dei principali produttori internazionali di petrolio e uno dei primi esportatori al mondo di gas naturale, quindi, anche se avesse tutte le auto elettriche, chiaramente la Norvegia si fa i suoi conti e vende il petrolio e il gas naturale a tutto il mondo. Poi a casa sua ha le auto elettriche e molti esaltano il caso della Norvegia. Geniale. Veniamo ai nostri pullman. Grazie, Assessore."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Marguerettaz,Aurelio,1963,M,Presidente,3,50,"Per la risposta, la parola all'assessore Bertschy."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Bertschy,Luigi Giovanni,1965,M,UV,4,3917,"Tornando in Valle d'Aosta, ai nostri autobus e ai collegamenti con Malpensa, che sono anche mezzi di trasporto più piccoli, più leggeri, come collegamento; ""Quali siano stati gli esiti di tale sperimentazione durante i mesi estivi"": proprio perché si parla di sperimentazione, il collegamento è stato introdotto nel passato per il periodo invernale e abbiamo ritenuto di provare a sperimentarlo anche nei periodi estivi. Sono state trasportate, tra luglio e settembre, esattamente 839 persone. C'è anche l'orario distribuito, dove c'è stato maggiore uso. Abbiamo cercato anche di introdurre un orario notturno, per cercare di collegarsi ai collegamenti internazionali che partono ad altri orari. La sperimentazione è una sperimentazione positiva. Probabilmente il servizio - infatti ne abbiamo parlato anche con l'assessore Grosjacques, con l'Office - va ancora maggiormente pubblicizzato, va data un'informazione sia per quello che riguarda la popolazione locale, ma soprattutto per i turisti, che questa possibilità c'è e c'è in questa forma sperimentale. L'obiettivo è chiaro che dovrebbe essere quello di raggiungere... e vengo già anche alla seconda domanda: ""Quali motivazioni abbiano determinato lo specifico limite dei giorni di esercizio durante il periodo svolto"": proprio perché è una sperimentazione, abbiamo cercato di dare a questa sperimentazione una prima parte di organizzazione legata ai periodi di maggiori spostamenti, in particolare per i momenti di arrivo e di partenza delle persone. L'ideale sarebbe poterlo estendere, anzi, averlo completamente a servizio durante tutta la settimana. Si tratta anche di una questione di valutazione dei costi, dobbiamo capire se, implementando il servizio, il maggiore utilizzo può rendere congrua la spesa o se poi rischiamo di non avere questa ottimizzazione. Da parte mia, da parte nostra, non c'è un limite a ragionare in questo senso. Si tratta sempre di utilizzare al meglio le risorse e di cercare di farlo nella maniera migliore per garantire anche al sistema economico, in particolare al sistema degli alberghi, un servizio in più per i propri clienti. La valutazione è stata condotta, appunto, insieme al vettore e all'Associazione albergatori. Questo inverno lavoreremo per fare un ragionamento sull'estate prossima e per valutare se il servizio potrà essere implementato. A noi sembra un buon servizio, la valutazione che diamo è che è un servizio utile, necessario - soprattutto vista la fase che viviamo con i trasporti - e che può dare un valore aggiunto al nostro territorio. Per quanto riguarda il punto 3, ""Quali intendimenti abbia l'amministrazione regionale riguardo alla nuova attivazione del servizio e all'eventuale limitazione ai giorni operativi nel periodo turistico invernale"", il servizio è in funzione fino al 31/12 perché la pianificazione a livello amministrativo poteva essere fatta con un impegno fino a quella data. A breve porteremo in Giunta le delibere d'impegno per gli anni successivi e ovviamente il servizio continuerà durante questo inverno e anche durante la prossima estate, con alcune modifiche di orario. Come dicevo, abbiamo introdotto anche delle partenze da Aosta alle 03:00 del mattino e alle 05:30 dal venerdì alla domenica a Malpensa, perché quello è il momento d'arrivo dei voli internazionali. Sono state fatte alcune valutazioni; il servizio continuerà, l'obiettivo è di farlo crescere e di pubblicizzarlo di più e di capire anche, direttamente da coloro che ne possono avere un vantaggio, se possano essere fatti altri miglioramenti, facendolo crescere e sapendo che dobbiamo mettere a disposizione maggiori risorse. È un servizio che prevede un pagamento anche da parte delle persone, quindi ha un costo che, se ben utilizzato, può essere ottimizzato, perché, un po' come per tutti i servizi di trasporto, se portano un valore aggiunto questo aggiunto poi si distribuisce sul territorio e sull'indotto."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Marguerettaz,Aurelio,1963,M,Presidente,5,44,"Per la replica, la parola al collega Perron."
47952,XVI,07/11/2024,"TRASPORTI E VIABILITÀ, Trasporti, Aeroporti",it,Perron,Simone,1979,M,LEGA VDA,6,410,"Sui dati che lei ci fornisce faremo la nostra valutazione. Giustamente avete fatto le vostre valutazioni e l'azienda anche, posso semplicemente dirle che - siccome avevamo ricevuto segnalazioni che richiedono un'implementazione, probabilmente con altre valutazioni - se riusciste a estenderlo ad altri giorni male non farebbe e potrebbe essere un servizio importante. Solo questo le dico, intanto la ringrazio."
47953,XVI,07/11/2024,"TRASPORTI E VIABILITÀ, Viabilità",it,Marguerettaz,Aurelio,1963,M,Presidente,1,86,"Punto n. 71 all'ordine del giorno. Per la presentazione, la parola al collega Marquis."
47953,XVI,07/11/2024,"TRASPORTI E VIABILITÀ, Viabilità",it,Marquis,Pierluigi,1964,M,FI,2,1636,"Torniamo sulla questione della rotatoria in località ex Fera in Comune di Saint-Vincent. È un tema di cui abbiamo già parlato in diverse occasioni in questo Consiglio regionale, presentando delle iniziative ispettive, da ultimo quella del 17 aprile 2024. In quell'occasione ci è stato riferito dall'Assessore competente che si era in fase di aggiornamento della progettazione esecutiva dell'iniziativa e in attesa dell'accordo di programma necessario da stipulare con l'Anas. Abbiamo riportato la questione all'ordine del giorno oggi, perché riteniamo che sia una situazione estremamente pericolosa. Vediamo un'attenzione generalizzata sul territorio, con realizzazione di rotatorie, ma sono diversi anni, anzi, potrei dire che sono più di dieci anni che si parla di questo argomento, di questa rotatoria, e anche di un'altra iniziativa, sempre sulla circonvallazione di Saint-Vincent, che non è ancora stata presa in esame, in corrispondenza della località cimiteriale; sono situazioni in cui c'è grossa necessità di intervento. Ci stupisce che in questa località non sia ancora stato attuato nulla. Ci sono stati dei sopralluoghi, diversi, in località ex Fera, anche qualche centinaio di metri dopo la Fera, dove c'è l'accesso sulla località Champcillien, anche di questo abbiamo parlato, con una situazione di estremo pericolo. Lì sono già addirittura decedute sette-otto persone in incidenti stradali e non viene messa mano alla situazione. Pertanto, con questa iniziativa vogliamo chiedere se sia stata completata finalmente la progettazione esecutiva e se sia stato definito l'accordo di programma per il finanziamento dell'opera."
47953,XVI,07/11/2024,"TRASPORTI E VIABILITÀ, Viabilità",it,Marguerettaz,Aurelio,1963,M,Presidente,3,49,"Per la risposta, la parola all'assessore Sapinet."
47953,XVI,07/11/2024,"TRASPORTI E VIABILITÀ, Viabilità",it,Sapinet,Davide,1976,M,UV,4,4272,"Grazie, collega Marquis, perché questa iniziativa ci permette di dare un aggiornamento, di fare il punto dopo quanto ci eravamo detti, se non sbaglio, nel mese di aprile. Rispetto al precedente intervento della primavera, si può confermare l'ammontare del finanziamento previsto per le strade statali della nostra regione, all'interno del nuovo accordo di programma tra Ministero delle Infrastrutture e Anas, accordo che è stato approvato con la delibera Cipes (Comitato interministeriale per la programmazione economica e lo sviluppo sostenibile) ed è stato pubblicato in Gazzetta Ufficiale il 10 del mese di luglio scorso. Le nuove assegnazioni, come abbiamo già detto - sono ufficiali - ammontano a 9 milioni, che sono da sommare ai 5 milioni già assegnati in anticipazione con risorse di legge di bilancio del 2021 e del 2022. Sulla base quindi certa dell'ammontare del finanziamento statale, questa amministrazione ha svolto una serie d'incontri con le strutture tecniche di Anas, e un altro è in programma la settimana prossima, per avviare il confronto sui progetti da inserire sul prossimo aggiornamento dell'accordo di programma. Possiamo quindi anticipare che, come Assessorato regionale, abbiamo chiesto ad Anas che il futuro piano comprenda la realizzazione di nuove rotonde lungo la strada statale, più precisamente quindi: nel Comune di Pont-Saint-Martin; nel Comune di Châtillon, all'intersezione con via Pellissier; nel Comune di Saint-Denis, all'imbocco della strada regionale per Pontey: abbiamo chiesto la suddivisione di un intervento importante, che prevedeva la rotatoria di Pontey con la frazione che si trova arrivando a Châtillon, quindi andando a suddividere quell'intervento, dando priorità alla rotatoria di Pontey; riguardo all'intervento che dà accesso al Comune di Champdepraz, la realizzazione di una rotatoria, come già detto in una precedente interrogazione del collega Brunod, è particolarmente complicata, ma si sta ragionando su un intervento di messa in sicurezza che vada a migliorare l'attuale situazione; infine nel Comune di Saint-Vincent, con due interventi richiesti: quello in località Fera, che era già in parte in programma, e la nuova rotonda all'incrocio con la strada del cimitero, che lei giustamente citava. Il secondo quesito: la rotatoria in località Fera è considerata, sia dall'amministrazione regionale sia da quella comunale, strategica per l'area artigianale oltre che per mettere in sicurezza la viabilità della zona e potrà inoltre costituire un miglioramento dell'infrastruttura viaria anche per gli abitanti e i frequentatori delle frazioni limitrofe, provenienti dal Comune di Montjovet. Già prima della formalizzazione di questo accordo, del nuovo finanziamento statale che abbiamo sopra richiamato, la realizzazione della rotonda Fera era stata oggetto d'interlocuzioni con Anas, interlocuzioni che avevano portato alla definizione dell'iter progettuale, che è stato condiviso con l'amministrazione comunale di Saint-Vincent; iter avviato e in corso di ultimazione. A differenza delle altre rotatorie sopra richiamate, infatti, la rotatoria di località Fera aveva uno stato di sviluppo avanzato, infatti Anas aveva già acquisito parte della progettazione. A tale riguardo, abbiamo sollecitato Anas, che ci comunica che l'aggiornamento progettuale è in via di conclusione e si presume che verrà terminato entro la fine del corrente anno. I lavori per la realizzazione della rotonda Fera sono inseriti da Anas nell'intervento denominato AO 280, che prevede inoltre le rotatorie di Verrayes, in località Champagne, e di Morgex, all'altezza dello svincolo autostradale. Questo era ricompreso tra gli interventi di adeguamento e messa in sicurezza del contratto di programma 2016-2020, che è stato quindi riproposto nel nuovo contratto di programma 2021-2025, per coprire il fabbisogno economico aggiuntivo rispetto ai fondi precedentemente stanziati. Avevamo questi 5 milioni, che erano di fatto l'avanzo con il progetto di queste due rotonde, Verrayes e Morgex, all'interno del quale era stato inserito già Fera. I 5 milioni non coprivano tutto, con il nuovo stanziamento di questi 9, che porta a 14 milioni il totale, ecco che c'è la copertura totale di questa rotatoria, più quelle che avevo citato poco fa."
47953,XVI,07/11/2024,"TRASPORTI E VIABILITÀ, Viabilità",it,Marguerettaz,Aurelio,1963,M,Presidente,5,63,"Per la replica, la parola al collega Marquis, ne ha ha facoltà."
47953,XVI,07/11/2024,"TRASPORTI E VIABILITÀ, Viabilità",it,Marquis,Pierluigi,1964,M,FI,6,1247,"Finalmente forse arriviamo a concretizzare il risultato. Dal momento che la progettazione esecutiva è ancora in fase di aggiornamento e siccome ne avevamo già parlato e ho richiamato anche poc'anzi che la rotatoria in località Fera è nelle vicinanze, in prossimità del bivio di Champcillien, quindi ci sono 200-300 metri ancora di strada da fare, e avevate fatto con l'Anas a suo tempo il sopralluogo, col quale si era riscontrata l'estrema pericolosità di quella situazione, dove ho detto prima che ci sono stati già numerosi decessi; io credo che valga la pena sollecitare l'Anas o verificare che siano stati ricompresi anche il risanamento e la riqualificazione di quella situazione. Diversamente non si riesce a mettervi mano con delle pratiche diverse, se non viene inclusa in questa iniziativa. La inviterei, Assessore, a verificare questo, perché diversamente si corrono dei grossi rischi in quella situazione, se non si riesce a ridurre il rischio che c'è oggi, perché è estremamente pericolosa. Prendiamo atto con soddisfazione che parrebbe che si sia arrivati a finanziare l'opera. Monitoreremo ancora d'ora in avanti l'evolvere della situazione, per evitare che ci siano ulteriori ritardi rispetto a quelli che ci sono già stati sinora."
47953,XVI,07/11/2024,"TRASPORTI E VIABILITÀ, Viabilità",it,Marguerettaz,Aurelio,1963,M,Presidente,7,148,"Vista l'ora possiamo concludere i lavori di questa mattina, riprenderemo questo pomeriggio alle ore 14:30. --- La seduta si conclude alle ore 12:54."
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Bertin,Alberto,1966,M,Presidente,1,155,"Con la presenza di 32 Consiglieri riprendiamo l'ordine del giorno: interpellanza al punto n. 72. Ha chiesto la parola il consigliere Brunod, ne ha facoltà."
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Brunod,Dennis,1978,M,RV,2,2381,"Facendo riferimento all'articolo pubblicato su ""Aosta Cronaca"" il 29 settembre, dove si riportano le seguenti informazioni: ""Una campagna di sensibilizzazione contro i danni del tabagismo nelle scuole 2024. Lo scorso anno nel nostro Paese si sono registrate circa 44.000 nuove diagnosi di tumore al polmone, con oltre 35.000 decessi nel 2022. Durante l'iniziativa è stato segnalato come in Italia nella fascia 15-17 anni il 30% abbia dichiarato di fumare"", rimarchiamo che all'interno del sopracitato articolo è stata ribadita da parte del Coordinamento nazionale docenti della disciplina dei diritti umani l'urgenza di intensificare campagne di consapevolezza sul fenomeno del tabagismo tra gli adolescenti anche attraverso la programmazione di alcune lezioni sui danni del tabacco alla presenza di specialisti sanitari del settore; rileviamo che ad oggi... ma quest'oggi si riferiva al 4 ottobre perché l'iniziativa ovviamente è un'iniziativa vecchia, che viene riportata all'interno del sito ufficiale uslvda.it,  vi sono alcune pagine e sezioni relative alla prevenzione del piano regionale di prevenzione che riportano la dicitura: ""pagine in costruzione"". Abbiamo verificato in questi giorni che la pagina relativa alla prevenzione è stata completata, quindi non è più in costruzione, mentre, per quanto riguarda la sezione piano regionale di prevenzione, vi è ancora una sezione che è in costruzione; ricordiamo che il 6 dicembre 2021 è stato approvato con delibera di Giunta regionale n. 1654 il piano regionale della prevenzione 2021-2025. Tale piano va a individuare dieci programmi predefiniti e tre programmi liberi regionali, integrati e trasversali, con i quali si intende dare attuazione a tutti i macro obiettivi e a tutti gli obiettivi strategici del piano nazionale della prevenzione 2020-2025. Si interpellano quindi gli Assessori competenti per conoscere: quale sia la situazione ad oggi sul territorio regionale rispetto a quanto rappresentato a livello nazionale, quante e quali iniziative vengono promosse dai rispettivi Assessorati in merito alla sensibilizzazione contro i danni del tabagismo nelle scuole e anche in generale, cioè senza considerare le classiche giornate o le ricorrenze; se vi sia l'intenzione di promuovere e di intensificare nuove attività, progetti e campagne di sensibilizzazione contro i danni del tabagismo sul territorio regionale."
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Bertin,Alberto,1966,M,Presidente,3,27,Risponde l'assessore Marzi.
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Marzi,Carlo,1975,M,SA,4,6058,"Venendo alla domanda n. 1: ""come sia la situazione sul territorio regionale rispetto a quanto rappresentato a livello nazionale"", torniamo su un argomento che è già stato oggetto di dibattito durante il Consiglio regionale del mese di luglio. I dati che riportiamo sono appunto tratti dalla sorveglianza PASSI 2022-2023. In Valle d'Aosta tra gli adulti 18-69 anni il 60,6% (dato Italia 58,7) degli intervistati risulta non fumatore, il 13,7% (dato Italia 16,8) è classificabile come ex fumatore il 25,7 (dato Italia 24,5) è come fumatore. Tra gli intervistati coloro che hanno dichiarato di fumare tutti i giorni sono il 24%. Con riferimento ai giovani, uno studio del 2022 sui comportamenti collegati alla salute in ragazzi di età scolare ha fotografato e monitorato la salute degli adolescenti italiani di 11, 13 e 15 anni e, per la prima volta, anche dei ragazzi di 17 anni. Il quadro delle scuole della Valle d'Aosta che ne è emerso è in miglioramento in quanto caratterizzato da una percezione di adeguatezza delle strutture e di attenzione alle attività di promozione alla salute. Per quanto riguarda il fumo, dallo studio emerge che la maggior parte dei ragazzi intervistati ha dichiarato di non aver mai fumato. La percentuale di non fumatori si riduce con l'aumentare dell'età, passando dal 99% degli undicenni al 96,6% dei tredicenni sino all'89,5 dei quindicenni. I dati, inoltre, ci dicono che dal 2019 ad oggi l'abitudine al fumo è sensibilmente diminuita, infatti la percentuale di giovani valdostani che non hanno mai fumato è passata dal 78,6% del 2018 al 92,2 del 2022. Venendo alla domanda n. 2, l'attenzione alla prevenzione legata al fumo è contenuta nel piano regionale della prevenzione, come da lei richiamato, in particolare nell'ambito del programma ""Scuole che promuovono salute"", e individua alcune linee strategiche di intervento volte a promuovere nel contesto scolastico stili di vita favorevoli alla salute, tra i quali il contrasto al consumo di prodotti del tabacco e con nicotina. Nell'anno scolastico 2023-2024, con il Coordinamento della Sovrintendenza agli studi del collega Guichardaz, che ringraziamo per il contributo dato, sono stati presentati nelle scuole su questo argomento percorsi di sensibilizzazione consolidati nel tempo sul tabagismo e altre dipendenze, di iniziativa della LILT valdostana, con il coinvolgimento attivo delle classi prime e seconde superiori della scuola secondaria di secondo grado e un progetto di recupero, utilizzo e riciclaggio delle sigarette elettroniche usa e getta realizzato presso l'ISILTEP di Verrès. Per quanto riguarda invece il programma ""Dipendenze"", sempre previsto nel piano regionale della prevenzione, le specifiche azioni, anche di promozione della salute, sono concretizzate dalla consolidata attività del servizio Dipendenze dell'Azienda USL. Il Ser.D. ha infatti al suo interno una micro équipe dedicata al trattamento del disturbo da uso di nicotina, composta da medico e psicologo. Dai dati aggiornati a luglio 2024 emerge che sono 31 i pazienti presi in carico da parte del Ser.D., di cui un paziente minorenne. A maggio di quest'anno i componenti della suddetta équipe hanno partecipato a una trasmissione di un'emittente radiofonica indirizzata all'intera popolazione. Nelle attività di prevenzione svolte con gli studenti delle scuole secondarie di primo e di secondo grado nell'ambito del Tavolo interistituzionale per la corresponsabilità educativa e legalità da parte degli operatori Ser.D. il focus sono le dipendenze, naturalmente a 360 gradi. Il fumo viene trattato insieme alle altre dipendenze da sostanza e comportamentali. Un evento di sensibilizzazione rivolto alle istituzioni si è svolto il 31 maggio 2022 presso la Fondazione Sistema Ollignan Onlus dal titolo ""La seduzione del fumo"", finanziata con fondi vincolati ministeriali. Venendo alla domanda n. 3, come abbiamo già anticipato durante i lavori del Consiglio regionale nel mese di luglio scorso, in risposta a un'iniziativa sul tema dei baby fumatori, confermiamo che nell'ambito del programma ""Dipendenze"" del piano regionale per la prevenzione, in collaborazione con il Ser.D. dell'Azienda USL, è in fase iniziale la progettazione per il 2025 di un'attività di sensibilizzazione contro il fumo. L'iniziativa è rivolta alle giovani generazioni e intende utilizzare forme di comunicazione maggiormente rispondenti al target dei giovanissimi a cui è rivolta e a intercettare i giovani sia in ambito scolastico che extrascolastico. In materia di sensibilizzazione del mondo giovanile, informiamo inoltre che è in fase di attuazione da parte del Ser.D., affidato a ""Essere Umani onlus"", il progetto Youngle che mira alla prevenzione primaria e secondaria ed è rivolto alla popolazione della fascia adolescenziale. La conferenza stampa di presentazione, tra l'altro, si è tenuta il 9 ottobre scorso e ha avuto un ottimo riscontro. Si tratta infatti di una web app , quindi di un'applicazione web , in cui il giovane può chattare in modo anonimo con un pari delle proprie problematiche: dalla sessualità alla relazione, naturalmente fino alle sostanze. I peer educator , cioè gli educatori tra pari, sono formati e supervisionati da professionisti e possono consigliare eventualmente un invio a servizi dedicati. Essi inoltre costituiranno la redazione incaricata di aprire pagine social in cui veicolare messaggi rivolti ai correnti stili di vita, tra cui l'astensione al fumo. Un ulteriore potenziamento delle opzioni terapeutiche, quindi la prevenzione secondaria, sarà dato all'uso - di prossima introduzione - anche della stimolazione magnetico-transcranica ripetitiva nel trattamento del disturbo da uso di nicotina, al fianco degli altri presidi trattamentali. Abbiamo introdotto questo trattamento nei LEA aggiuntivi regionali con la deliberazione n. 1082/2024 e il trattamento sarà gratuito per tutta la popolazione residente valdostana. Ricordiamo che siamo l'unica e la prima Regione al momento ad aver inserito la transcranica nei LEA aggiuntivi gratuiti per la propria popolazione."
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Bertin,Alberto,1966,M,Presidente,5,36,"Consigliere Brunod, a lei la parola."
47954,XVI,07/11/2024,"ASSISTENZA SANITARIA E OSPEDALIERA, Igiene e sanità pubblica",it,Brunod,Dennis,1978,M,RV,6,2787,"Ho cercato di seguirla attentamente nella sua risposta in merito a questo argomento, che sicuramente merita molta importanza. È una risposta molto completa, molto tecnica, dove ha fornito tanti dati. Ovviamente volevamo sottolineare che abbiamo ripresentato questa iniziativa nonostante ne fosse già stata fatta una dal collega Lucianaz nel mese di luglio, perché all'interno della risposta che lei aveva già fornito allora vi erano comunque dei dati, che adesso mi ha riconfermato, di studi fatti nel 2022. Essendo uscito questo articolo, che abbiamo citato nelle premesse, a fine settembre 2024, riportando dei dati a livello nazionale, volevamo capire la fotografia a livello regionale aggiornata ad oggi per capire se erano stati fatti degli approfondimenti o c'era la possibilità di intraprendere nuovi percorsi per avere dei dati più aggiornati, che diano un quadro generale della problematica più aggiornata per quanto riguarda questo problema degli effetti del tabagismo. Lei ci ha risposto in modo completo, ma riportando nella sua risposta gran parte di quello che era già stato riportato a luglio, quindi sulle varie iniziative che l'assessorato sta intraprendendo ci fa piacere, ovviamente ponendo l'attenzione attraverso queste iniziative ispettive su dei temi su cui siamo convinti che tutti pongano la massima attenzione, si cerchi di fare sempre più un ottimo lavoro, sempre più sinergia tra quello che è salute, istruzione, mondo giovanile, per cercare di ridurre il più possibile queste problematiche, ma soprattutto per sensibilizzare. Allo stesso tempo, com'è stato ribadito all'interno di questo articolo che abbiamo citato, attraverso queste iniziative, questi progetti, che ci sia sempre più la presenza di specialisti sanitari del settore che portano in modo migliore, in modo più rappresentativo, ma a livello tecnico le situazioni e soprattutto le problematiche per far capire a cosa si può andare incontro. La nostra attenzione sarà sempre molta su questo tema, confidiamo che ci siano dei progetti sempre più importanti al riguardo. Anche qui lei mi ha detto quanto era già stato riportato a luglio che in collaborazione con il Ser.D. è in fase iniziale di progettazione per il 2025. Questo è quanto lei ha detto oggi ed è la medesima cosa che era stata riportata nel mese di luglio, quindi abbiamo capito che, sotto questo aspetto, siamo ancora nella fase di elaborazione di questo progetto. Non abbiamo avuto dei grossi dettagli in avanti proprio perché probabilmente è ancora in fase di sviluppo. Sicuramente sarà molto importante partire in modo completo e approfondito sotto questo argomento, come abbiamo già ribadito, quindi più avanti torneremo sull'argomento, non in modo critico e polemico, ma per porre tutti insieme l'attenzione a questo problema."
47955,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,1,200,"Vista l'assenza del consigliere Restano, che ci è pervenuta, passiamo alla interpellanza iscritta al punto n. 74 dell'ordine del giorno. Illustra l'interpellanza il consigliere Aggravi, ne ha facoltà."
47955,XVI,07/11/2024,"ASSISTENZA SOCIALE, Assistenza socio-sanitaria",it,Aggravi,Stefano,1985,M,RV,2,3778,"Nell'ambito del piano della salute e del benessere sociale ci sono due obiettivi: il MA 4.2 e il MA 5.4, riportati nelle premesse. Il primo tende a riorganizzare la governance nell'ambito del sistema di welfare regionale, con specifico riferimento alla separazione della funzione di programmazione delle politiche sociali dalla funzione di gestione dei servizi mediante l'istituzione di un ente strumentale a cui affidare la gestione dei servizi socio-assistenziali, tra cui il servizio socio-professionale, in quanto a livello essenziale di prestazioni sociali. Il secondo costituire la cabina di regia per la definizione del nuovo assetto organizzativo e gestionale dei servizi e degli interventi sociali, la predisposizione di uno studio di fattibilità per la costituzione di un ente strumentale e del gestore dei servizi sociali e la revisione del piano di zona della Valle d'Aosta. L'iniziativa è del 4 ottobre. Al Consiglio precedente era stata discussa con l'assessore Marzi un'interrogazione dal titolo: ""Notizie in merito agli incontri di esponenti del Governo regionale con società cooperative in relazione alla futura gestione delle micro comunità"", nel corso della quale l'Assessore aveva in parte già dato un pezzo, che è stato poi utile per la predisposizione di questa interpellanza, in particolare i contenuti della deliberazione n. 282, quindi della cabina di regia e anche dell'affidamento appunto a un ente esterno con comprovate competenze ed esperienza nel campo della programmazione e revisione di modelli organizzativi, procedurali, gestionali di servizi nell'ambito appunto delle politiche sociali da affiancare alle strutture delle politiche sociali. Abbiamo poi ritrovato nel Documento di economia e finanza in due sezioni, una quella relativa alla Presidenza della Regione, un passaggio, di cui cito una parte, ovvero il fatto che si effettueranno le opportune valutazioni in merito all'evoluzione della Società di Servizi Valle d'Aosta S.p.A. e dei servizi dalla stessa erogati al fine di ripensare la struttura giuridica con particolare riferimento alle nuove esigenze di erogazione dei servizi sociali, socio-assistenziali e socio-educativi. Una parte poi nell'Assessorato della sanità, salute e politiche sociali, che di fatto riprende gli obiettivi che sono stati rappresentati del piano della salute e del benessere sociale. Quello che chiediamo all'Assessore è: ""se il potenziale ""costituendo"" ente strumentale, così come citato nei due passaggi del Documento di economia e finanza regionale, corrisponda al medesimo""; chiedo scusa per il refuso, non ""la medesimo"", ovviamente. Sembra una domanda banale, ma in realtà non lo è, perché oggettivamente anche nelle audizioni del DEFR ogni tanto il dubbio è sorto, anche in quelle del DEFR precedente, quindi almeno la domanda è chiara e avremo, mi auguro, ma ne sono sicuro, una risposta chiara. Le altre domande sono: ""quali indirizzi siano stati dati all'ente esterno a cui è stato affidato l'affiancamento agli uffici del Dipartimento politiche sociali con la delibera di Giunta regionale - che ho già citato - in particolare se tra questi vi siano, tra l'altro, indicazioni circa le valutazioni in merito all'evoluzione della Società di Servizi; se sia intenzione coinvolgere eventuali enti del terzo settore nel corso dello svolgimento delle attività relative all'affiancamento di cui al punto precedente e, in caso positivo, in che termini; se a fronte della possibile creazione dell'ente strumentale di cui alle premesse, il Governo regionale intenda mantenere ""in vita"" la Società di Servizi Valle d'Aosta ? volevo renderlo in maniera semplice, quindi abbiamo dato vita umana a una società ? così priva dell'erogazione dei servizi in ambito sociale, socio-assistenziale e socio-educativo""."
47955,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,3,27,Risponde l'assessore Marzi.
47955,XVI,07/11/2024,"ASSISTENZA SOCIALE, Assistenza socio-sanitaria",it,Marzi,Carlo,1975,M,SA,4,6437,"L'individuazione nella sezione 3 del DEFR 2025-2027, in realtà era già presente anche in quella del 2024-2026, di obiettivi strategici riguardanti la gestione dei servizi sociali sia della Presidenza della Regione, sia dell'Assessorato della sanità, salute e politiche sociali, tende alla medesima finalità. Da un lato, il focus della Presidenza della Regione è quello di valutare l'evoluzione della Società di Servizi Valle d'Aosta al fine di ripensarne la struttura giuridica, in particolare per quanto riguarda l'erogazione dei servizi sociali, socio-assistenziali e socio-educativi. L'esigenza sottesa all'obiettivo espresso nella parte invece dell'Assessorato di mia pertinenza riguarda la riorganizzazione del sistema dei servizi socio-assistenziali, mantenendo in capo all'Assessorato la funzione di programmazione delle politiche sociali territoriali, demandandone a un soggetto terzo la gestione dei servizi. Gli obiettivi quindi rispondono alla medesima finalità di evoluzione nella erogazione dei servizi sociali. La domanda non solo non era pertinente, ma, per certi versi, dobbiamo ringraziare perché, lo abbiamo detto in varie occasioni probabilmente anche non in maniera efficacissima, il fatto di rispondere come ho appena finito di rispondere spero sortisca l'effetto di evitare questo tipo di dubbi. Venendo alla domanda n. 2: ""quali indirizzi siano stati dati all'ente esterno a cui è stato affidato l'affiancamento agli uffici del Dipartimento politiche sociali con la DGR 282/2024 e, in particolare, se tra questi servizi vi siano, tra l'altro, indicazioni circa la valutazione in merito all'evoluzione della Società di Servizi Valle d'Aosta"", con riferimento agli indirizzi dati alla società Poleis, che sta assistendo gli uffici della Regione nella predisposizione dello studio di fattibilità, è stato richiesto quanto segue. Lo studio di fattibilità dovrà sviluppare una proposta per la costituzione dell'ente strumentale e per la revisione del piano di zona della Valle d'Aosta in uno studio report che fornisca: punto primo, una valutazione in merito alla natura giuridica che dovrà assumere l'istituendo ente strumentale, comparandone le rispettive caratteristiche, i punti di forza e l'eventuale criticità, anche con l'obiettivo di applicare a tutti i dipendenti del futuro ente strumentale il contratto pubblico, ricorderete che questo punto è stato trattato in maniera precisa all'interno della Commissione di riferimento da parte del sottoscritto nell'audizione appunto del DEFR. Punto 2, la valutazione della sostenibilità economico-organizzativa concernente la creazione di un ente strumentale incaricato della gestione dei servizi alla persona, con specifico riferimento ai seguenti servizi: servizio sociale professionale, servizi a favore delle persone con disabilità, servizi residenziali per anziani, servizi residenziali per minori, servizi socio-educativi per minori. Lo studio svilupperà nello specifico i seguenti aspetti, l'organigramma dell'ente strumentale, il costo unitario ottimale del servizio, la struttura del conto economico e dello stato patrimoniale, criteri e modalità di compartecipazione dei soci al finanziamento dell'azienda, modalità organizzative finalizzate a garantire il coordinamento della funzione di programmazione delle politiche sociali con la funzione di gestione dei servizi alla persona, con specifico riferimento alla riorganizzazione delle competenze del Dipartimento politiche sociali in relazione alle attività delegate all'azienda. Punto 3: un modello di revisione delle funzioni e delle modalità di funzionamento del piano di zona regionale, in quanto strumento di programmazione delle politiche sociali e socio-sanitarie regionali integrate con le altre politiche settoriali. Il progetto di studio prevede inoltre il supporto alle strutture dell'Amministrazione regionale nella predisposizione del disegno di legge finalizzato all'istituzione, appunto, dell'ente strumentale e della relativa relazione. Venendo alla domanda n. 3 ""se sia intenzione coinvolgere eventuali enti del terzo settore nel corso dello svolgimento delle attività relative all'affiancamento di cui al punto precedente e, in caso positivo, in che termini"", sfugge alla nostra comprensione il motivo per il quale sarebbe necessario od opportuno il coinvolgimento di enti del terzo settore nel corso dello svolgimento delle attività relative alla predisposizione dello studio di fattibilità. Si tratta di uno studio di fattibilità per la costituzione di un ente strumentale della Regione, dunque in questo momento a lavorare insieme alla società affidataria dell'assistenza tecnica sono le strutture regionali coinvolte, quindi le strutture afferenti alle politiche del lavoro, al Dipartimento delle politiche sociali e naturalmente alla Sovrintendenza agli studi, oltre al coinvolgimento del Dipartimento del personale e alla Direzione di Società di servizi. Una volta completato lo studio di fattibilità, la cui consegna è prevista per la fine del corrente anno, si potranno fare tutte le valutazioni, anche politiche, del caso e quindi verranno coinvolte, come già loro comunicato, le organizzazioni sindacali e gli stakeholder di riferimento, tra i quali naturalmente anche gli enti del terzo settore che sono rappresentati, tra l'altro, nei tavoli del piano di zona per la fase di concertazione. Al momento quindi ci troviamo ancora nella fase di predisposizione dello studio di fattibilità che, come si può immaginare, esprime assolutamente tutta una serie di complessità a cui dare una risposta, quelle richiamate, di fatto, nella risposta alla domanda n. 2. Una volta completata questa fase, lo studio di fattibilità fornirà gli elementi utili al confronto politico e con gli stakeholder di riferimento in merito alla costituzione dell'ente strumentale. Venendo alla domanda n. 4 ""se a fronte della possibile creazione dell'ente strumentale di cui alle premesse, il Governo regionale intenda mantenere in vita la Società di Servizi Valle d'Aosta S.p.A. così priva dell'erogazione di servizi in ambito sociale, socio-assistenziale e socio educativo"", com'è noto, lei lo sa meglio di me, la Società di Servizi Valle d'Aosta garantisce l'erogazione di tutta una serie di attività, oltre che nell'ambito dei servizi alla persona, anche per quanto concerne i servizi legati alla cultura, alla cantieristica forestale e alle opere stradali. Per tali attività resterebbe dunque operativa."
47955,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,5,31,Replica il consigliere Aggravi.
47955,XVI,07/11/2024,"ASSISTENZA SOCIALE, Assistenza socio-sanitaria",it,Aggravi,Stefano,1985,M,RV,6,2273,"Assessore, si ricorda la prova del 9? Non funzionava sempre, però serviva per capire se i conti tornavano. La mia domanda n. 3 aveva una finalità simile alla prova del 9, non è detto che funzioni, ma almeno per il momento mi fa capire che i calcoli più o meno tornano. La prima domanda, sì, risponde ai dubbi o, meglio, era ritenuto che ci fosse la necessità almeno di avere una chiara risposta, anche perché, come giustamente lei ricordava, già nel DEFR precedente era presente la stessa indicazione, però già all'epoca avevamo avuto qualche dubbio e le audizioni organizzate già la scorsa volta non avevano dato una risposta univoca, o comunque chiara. Prendiamo atto degli elementi che costituiscono l'incarico dato alla società di consulenza, vedremo quale sarà poi l'esito finale. Ovviamente ci sono due temi su cui vorrei concentrare più che altro l'attenzione. Ripeto: è un'osservazione banale ma lei l'accoglierà. Sicuramente la struttura di finanziamento dell'azienda... lo dico perché, rispetto anche a quanto già detto in un'interrogazione precedente, non è mai da banalizzare o da semplificare, perché ovviamente una volta che si parte è bene che la struttura sia ben definita per non poi dover correre ai ripari. Sarà anche importante comprendere le modalità relativamente all'applicazione del contratto pubblico considerato che oggi noi abbiamo una realtà aziendale che, seppur di azionariato pubblico, ha comunque una sua specificità, quindi vedremo quali saranno gli esiti dello studio. Per quello che riguarda invece l'ultima domanda, sì, è vero, forse anche questa può essere sembrata una domanda banale, ma forse è da trattare più nell'ambito della gestione complessiva delle partecipate che nell'ambito delle sue deleghe specifiche. È vero, rimane in piedi per le altre finalità, però, vedendo anche alcune indicazioni o comunque precisazioni che vengono fatte nelle ultime relazioni sulla gestione del bilancio della società, o comunque anche nell'ambito dei documenti di programmazione, è ovvio che bisognerà fare un'ulteriore valutazione per evitare che appunto poi la società abbia delle mancanze di redditività a fronte della perdita, mi consenta un parallelismo, delle unità di business , che ovviamente andranno nell'ambito dell'ente strumentale."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,1,92,"Punto n. 75. Ha chiesto la parola il consigliere Manfrin per l'illustrazione, ne ha facoltà."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Manfrin,Andrea Fabrizio,1983,M,LEGA VDA,2,3387,"Con questa interpellanza ritorniamo sul tema dell'autismo, perché ne abbiamo parlato in occasione del documento di economia e finanza regionale nel quale sulla parte dedicata alle politiche sociali, ed evidentemente anche alla disabilità, si sono evidenziati una serie di interventi, una serie di azioni, un po' - diciamo tra virgolette, mi passi il termine, non è quello corretto, ma solo per capirci - a ""vantare"" quelle che sono state le cose messe in campo in virtù dei fondi ministeriali che vengono messi a disposizione. Intanto una verifica che abbiamo effettuato direttamente con il Ministero, quanto... una lettera che abbiamo poi voluto riportare, ci sono ampi stralci della stessa all'interno dell'interpellanza, ma è una lettera che è stata trasmessa sia ai membri della V Commissione sia evidentemente, immagino, anche a lei, Assessore, però direttamente l'associazione ANGSA ha evidenziato delle criticità e soprattutto lanciato un allarme. Come abbiamo riportato nel testo dell'interpellanza, l'associazione intende condividere la preoccupazione circa le tempistiche di attuazione dei decreti ministeriali del 24 gennaio e del 6 febbraio 2023 e, in particolare, questa è la parte centrale di questa interpellanza, per ciò che concerne i fondi destinati alla ricerca di base o applicata, all'incremento del personale del servizio sanitario nazionale, alle iniziative di formazione, allo sviluppo della rete territoriale e di progetti di vita individualizzati e al miglioramento dell'assistenza alle persone con disturbo dello spettro autistico. Proprio su questo sappiamo che erano intervenute alcune interlocuzioni, alcune fruttuose perché va assolutamente riconosciuto quando ci sono delle parti positive, altre meno, ma più che per mancanza di volontà diciamo per la questione delle tempistiche stringenti. Infatti scrive l'associazione: ""A più di un anno di distanza, si constata che in ambito sanitario non è ancora stata data attuazione ai summenzionati decreti. Ricordando la necessità di un programma di intervento precoce, sistemico e long life , a fronte di più di 200 persone con autismo sul territorio regionale, i cui bisogni rimangono ancora in attesa di risposte, con la presente ANGSA VdA intende sollecitare le strutture competenti a una tempestiva attuazione dei summenzionati decreti"". Con questa lettera evidentemente l'associazione intende illuminare, evidenziare, rendere nota quella che è un po' una criticità, ovvero i ritardi. Infatti scrive l'associazione: ""Il mancato impiego dei fondi entro i tempi utili e la loro conseguente restituzione al Ministero costituirebbe una grave opportunità persa, che andrebbe a ledere tutta la popolazione con autismo e le famiglie del territorio, compromettendone il miglioramento della qualità di vita, la possibilità di recupero e potenziamento delle abilità residue e vanificando la realizzazione degli attesi nuovi servizi, con importanti ripercussioni nella presa in carico delle nuove generazioni di soggetti con autismo"". È quindi chiaro che un allarme lanciato, io credo, in maniera anche garbata da parte dell'associazione meriti assolutamente una risposta, ovviamente altrettanto garbata, ma io so che lei lo è, Assessore, per capire se effettivamente questi fondi potranno essere utilizzati, con quali tempistiche ed evitare che si possano eventualmente perdere, che quindi non si possano utilizzare."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,3,47,"Per la risposta, la parola all'assessore Marzi."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Marzi,Carlo,1975,M,SA,4,3975,"Rispondo ai due quesiti, cioè ""quali siano le motivazioni del ritardo evidenziato dall'associazione ANGSA VdA e se sia stata predisposta ogni utile azione per impiegare i fondi in tempi utili"". Preme innanzitutto sottolineare come il dialogo tra l'Assessorato e l'Azienda USL sia costante e continuo anche sul tema dell'autismo. Per quanto attiene in particolare ai fondi, con la deliberazione della Giunta regionale n. 628/2023 sono stati approvati i piani di attività concernenti i disturbi dello spettro autistico a valere sui fondi di cui al decreto ministeriale 24 gennaio 2023, per un totale di poco più di 302.000 euro, e al decreto ministeriale del 6 febbraio 2023, per 269.591 euro. Quest'ultimo prevede: lo studio di progetti di ricerca di base o applicata, l'incremento del personale del servizio sanitario nazionale preposto all'erogazione degli interventi previsti dalle linee guida sulla diagnosi e sul trattamento dei disturbi dello spettro autistico, elaborate dall'Istituto superiore di sanità, l'implementazione di iniziative di formazione, lo sviluppo di una rete territoriale con funzione di riconoscimento, diagnosi e intervento precoce sui disturbi del neurosviluppo e di progetti di vita individualizzati e basati sul concetto di qualità della vita. Le finalità e le iniziative sono volte al miglioramento dell'assistenza alle persone con disturbo dello spettro autistico sia in termini di efficacia in relazione alla qualità della vita degli interessati e delle loro famiglie, sia in termini di adeguamento organizzativo delle reti sanitarie e socio-assistenziali regionali. Tutto ciò naturalmente è stato condiviso con il tavolo tecnico regionale, istituito con la delibera di Giunta n. 1633 che risale al 2017, di cui fanno parte, tra l'altro, rappresentanti dei due dipartimenti dell'Assessorato della sanità, salute e politiche sociali, del Dipartimento Sovrintendenza agli studi, del Dipartimento Politiche del lavoro e della formazione, dell'Università della Valle d'Aosta, dell'Azienda USL, ivi compresi i medici di medicina generale e i pediatri di libera scelta, delle associazioni dei familiari di soggetti affetti da disturbo dello spettro autistico, oltre a un rilevante supporto anche garantito dall'Istituto superiore di sanità. A proposito del garbo istituzionale, il tavolo tecnico si riunisce periodicamente e le riunioni sono sempre state proficue occasioni di confronto e condivisione, come evidenziato anche nella lettera da lei richiamata... cito testualmente ""riconoscendo all'Assessorato i meriti di aver mantenuto costante l'attenzione sulle risorse messe a disposizione dal Fondo nazionale"". Il tema della programmazione e dell'espletamento delle attività collegate ai finanziamenti è stato inoltre oggetto di analisi in tutte le riunioni del tavolo tecnico che nel corso dell'anno corrente si è riunito il 7 marzo, il 21 giugno e il 7 agosto. A breve, tra l'altro, il tavolo tecnico sarà riconvocato prevedendo un aggiornamento, così come richiesto anche da ANGSA, in merito agli interventi previsti dai piani di attività nell'ambito dei fondi ministeriali di cui trattasi. Tra le diverse azioni a valere sui citati fondi messi già in campo al fine di fornire una risposta all'aumento dei casi di diagnosi di disturbo dello spettro autistico possiamo citare l'incremento di risorse umane, professionali e formate dedicate ai servizi in essere, l'aumento dei piani terapeutici individualizzati, nonché l'attivazione di percorsi di supporto all'inclusione scolastica, sociale e lavorativa. Attualmente si stanno inoltre svolgendo periodici incontri tecnici tra l'Assessorato e l'Azienda USL focalizzati sullo sviluppo della rete di cura territoriale. Al momento pertanto la programmazione e l'attività già in corso prevedono l'utilizzo delle risorse statali per le finalità deliberate. Informiamo, infine, che è stata altresì presentata al Ministero la proposta di progettualità sia per il nuovo fondo 2024 che per quello 2025."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,5,49,"Per la replica, la parola al consigliere Manfrin."
47956,XVI,07/11/2024,"ASSISTENZA SOCIALE, Famiglia, tutela dell'infanzia",it,Manfrin,Andrea Fabrizio,1983,M,LEGA VDA,6,1093,"Grazie Assessore per la sua risposta. È di tutta evidenza che la lettera arrivata dopo, ovviamente, la convocazione del tavolo tecnico e prima della convocazione di quello che lei ha annunciato, quindi il prossimo, dunque l'ultima convocazione risale ad agosto, sottolinea ed evidenzia un problema e una necessità. Io proprio per massima trasparenza ho evidenziato che c'è stata una fattiva collaborazione con l'Assessorato. Lei ha voluto rimarcarlo, ma l'avevo evidentemente detto anch'io. È chiaro però in maniera altrettanto evidente che, se tutto fosse effettivamente senza alcuna criticità, questa lettera non si sarebbe resa necessaria. Io ovviamente la ringrazio per la sua risposta, l'augurio che posso fare è che al più presto il tavolo tecnico possa riunirsi, quindi quando lei ne ha annunciato la convocazione... e che da questo poi possano esserci delle notizie positive, perché è chiaro che l'allarme lanciato è sicuramente preoccupante, quindi i timori sono assolutamente fondati. Ci auguriamo che, a fronte della nuova convocazione, ci siano delle risposte sicuramente positive."
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,1,98,"Come detto in precedenza, ritorniamo all'interpellanza al punto n. 73. Prego, consigliere Restano."
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Restano,Claudio,1964,M,RV,2,1948,"Vi ringrazio anche per avermi permesso di ritardare l'illustrazione. Parliamo di libere prestazioni aggiuntive in sanità. Cosa sono le libere prestazioni aggiuntive? Sono quelle prestazioni che il personale dirigente e il personale di comparto sanitario, e non solo, espletano o hanno la facoltà di espletare per ridurre le liste d'attesa e ridurre il ricorso alle esternalizzazioni. Queste prestazioni vengono retribuite con una somma che viene predeterminata in base a un accordo aziendale, dove intervengono anche le forze sindacali. La legge finanziaria dello Stato, la n. 13/2023, ai commi 218, 219 e 220, ha permesso di alzare queste somme, determinando una cifra massima e un importo da destinare alle Regioni. La Valle d'Aosta usufruisce di un importo, che è pari a 588.000 euro, di cui 420 per il personale dirigente e 168.000 per il personale di comparto. A seguito di questa determinazione, la Giunta regionale provvede, attraverso una deliberazione di Giunta, che per noi è stata fatta nel mese di aprile 2024, al n. 405, a determinare la destinazione di queste somme. La Giunta, guidata dal presidente Testolin, ha deciso, su proposta dell'Assessore e previa concertazione con le forze sindacali, di destinare questa cifra solamente al personale che si occupa dell'emergenza urgenza, determinando un compenso orario pari a 100 euro per il personale dirigente medico e a 60 euro per il personale sanitario del comparto sanità. Con l'interpellanza chiediamo quali siano i motivi alla base della scelta di riconoscere impegni di spesa orari diversi tra l'emergenza urgenza e gli altri reparti, quando la norma di riferimento permette di procedere con le stesse cifre in tutte le strutture e se si ha l'intenzione di adeguare gli importi anche per le altre strutture dove è prevista la possibilità di espletare la LPA finalizzata all'abbattimento delle liste di attesa e a ridurre il ricorso alle esternalizzazioni. Grazie per la risposta."
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,3,27,Risponde l'assessore Marzi.
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Marzi,Carlo,1975,M,SA,4,4391,"Veniamo alla domanda n. 1 dell'iniziativa ""quali siano i motivi alla base della scelta di riconoscere impegni di spesa orari diversi tra l'emergenza urgenza e gli altri reparti, quando la norma di riferimento permette di procedere con le stesse cifre in tutte le strutture"" e alla domanda n. 2 ""se si ha intenzione di adeguare gli importi anche relativamente alle altre strutture ove è prevista la LPA finalizzata all'abbattimento delle liste di attesa"". La finanziaria del 2023 ha assegnato e trasferito alla Regione Valle d'Aosta, in deroga alle regole dell'autofinanziamento del servizio sanitario regionale, l'importo complessivo di 588.000 euro, di cui appunto 420.000 euro per il personale dirigente e 168.000 euro per il personale sanitario di comparto per ciascuno degli anni 2024-2025-2026. Detto importo complessivo costituisce il limite di spesa per ciascuna Regione e Provincia autonoma. Alla luce della citata normativa, l'Assessorato, l'Azienda USL e le organizzazioni sindacali hanno concordato sulla necessità di mantenere la libera professione aziendale per l'emergenza e le internalizzazioni al valore di 100 euro all'ora per i dirigenti medici e al valore di 60 euro all'ora per il personale sanitario del comparto sanità sino a capienza del budget assegnato. Per tutte le altre fattispecie si è applicata la norma contrattuale per i medici nella misura minima pari a 80 euro. Tale accordo ha il suo razionale nelle seguenti considerazioni. Prima di tutto il budget per la Libera Professione Aziendale, la LPA, sia quello collegato alla finanziaria sia quello contrattuale, è definito e non derogabile. Un incremento al valore massimo di tutte le prestazioni avrebbe infatti ridotto significativamente le ore complessivamente erogabili e, di conseguenza, ridotto i servizi ottenibili per i cittadini. In secondo luogo tutte le ore, anche quelle remunerate al valore minimo di 80 euro all'ora, hanno garantito per i medici un incremento del compenso considerevole (+30%) rispetto alle precedenti remunerazioni a euro 60 all'ora. Il decreto-legge n. 73/2024 sulle liste d'attesa all'articolo 7 ha inoltre previsto, e lei lo sa, per tutti uno sconto fiscale sulle ore di LPA, passando a una tassazione Irpef del 15% e cioè l'imposta sostitutiva sulle prestazioni aggiuntive del personale sanitario, generando in tal modo un incremento del valore netto corrisposto ai lavoratori. Le prestazioni di urgenza, per loro natura, non possono essere ritardate o non erogate e prevedevano già il trattamento di 100 euro all'ora. Sono quelle per le quali è necessario dare priorità e garantire la continuità al compenso già garantito. Le prestazioni legate all'internalizzazione inoltre sono altrettanto prioritarie, anche in ragione delle disposizioni che hanno bloccato la possibilità di rinnovo o di nuovo bando di esternalizzazione dei servizi, anche in carenza di organico come lei sa, vedasi l'articolo 10 della 34/2023. A titolo di esempio, il terzo ambulatorio del pronto soccorso e la radiologia di pronto soccorso alla scadenza del contratto hanno dovuto essere presi in carico dal personale dipendente. Il valore orario portato a 100 euro per i medici ha consentito di fatto di mantenere il servizio inalterato, passando dai gettonisti al personale della struttura di radiologia, come, tra l'altro, spesso è stato chiesto all'interno di questo Consiglio. Collega Restano, e lei per i rapporti continuativi con la sua Azienda lo sa, sono stati gli operatori stessi, per il senso di responsabilità che li contraddistingue, a voler dare alla cifra massima di 100 euro una connotazione di eccezionalità. Io quello che posso dirle rispetto a queste iniziative è legato anche al fatto che le sue domande si inseriscono all'interno di un discorso logico che è quello che non vede i lavoratori del comparto, i medici, gli infermieri e tutte quante le 26 professioni della salute lavorare per questa eccezionalità. Concorderà con me che questo è l'approccio, sul quale poi si possono fare domande come le sue, che fa cogliere che questi strumenti, LP e LPA, sono strumenti in più che servono a dare una risposta a un problema di difficilissima gestione. Altri tipi di impostazioni non colgono il nesso di eccezionalità. In alcune altre domande della giornata sembra quasi che l'eccezionalità per qualcuno voglia essere la norma, ma, come lei fa notare con la sua domanda, non è così."
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,5,48,La parola al consigliere Restano per la replica.
47957,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Restano,Claudio,1964,M,RV,6,1495,"Grazie Assessore per la risposta, che ovviamente mi aspettavo in questi termini. L'interpellanza vuole evidenziare che, siccome la norma dello Stato, che pone dei limiti chiari ed evidenti in base alla quale voi vi siete mossi, all'articolo 118 pone come prerogativa che il finanziamento è volto a ridurre le liste d'attesa e il ricorso all'esternalizzazione, non pone dei limiti ai reparti, ma così applicandolo e, ripeto, voi lo fate nei termini della norma, si riduce da una parte, ma si va ad aumentare dall'altra. Vi sono degli accertamenti altrettanto urgenti, di tipo radiologico o di altro genere, che non sono interessati dalla LPA o perlomeno non possono ad oggi essere interessati. L'obiettivo dell'interpellanza è di invitarla a cercare di trovare una soluzione diversa, vale a dire di permettere di investire ulteriormente sull'Azienda, sulle libere prestazioni aziendali o, definendole in altra maniera, sulle libere prestazioni interne all'Azienda, affinché si eviti il continuo ricorso ad aziende di fuori Valle da parte dei Valdostani, o all'esternalizzazione, che evidentemente non portano vantaggi per l'economia, portano danni per l'ambiente, rischi per la salute e cominciano a diventare un problema sociale. Credo che queste quattro motivazioni siano sufficienti per andare in deroga a determinate norme o perlomeno per richiederle di voler approfondire la questione, quindi andare incontro alle esigenze della popolazione e anche incentivare i professionisti della sanità."
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Bertin,Alberto,1966,M,Presidente,1,72,"Punto n. 76. Ha chiesto la parola la consigliera Minelli, ne ha facoltà."
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Minelli,Chiara,1966,F,PCP,2,5103,"La Giunta regionale, con delibera n. 1086 del 9 settembre 2024, ha istituito il tavolo tecnico politico e la cabina di regia per la riorganizzazione e il potenziamento del sistema regionale di interventi e servizi in favore delle persone con disabilità. Questo tavolo dovrà occuparsi in particolare della revisione della legge n. 14/2008. Con la delibera si avvia poi anche la procedura per individuare un soggetto esterno che dovrà redigere lo studio di fattibilità per il periodo 2024/2025. Nel testo della mia interpellanza è saltato un pezzo del titolo della delibera n. 1086, me ne scuso. Comunque dal testo emerge la volontà della Regione di riformare il sistema valdostano che riguarda la disabilità, con il supporto di un'assistenza tecnica ed è un obiettivo pienamente condivisibile. In relazione a questo importante intervento che ci sarà, nelle scorse settimane, ormai un mese fa e più, abbiamo ricevuto la lettera inviata da una delle associazioni che sul nostro territorio si occupano di disabilità: il Comitato Famiglie 162 per l'attuazione della legge n. 162 in Valle d'Aosta. In questa lettera ci viene ricordato che ""ogni azione di riforma delle norme che riguardano il mondo della disabilità deve avvenire nel solco della legge n. 227/2021 ""Delega al Governo in materia di disabilità"" e avendo a riferimento la Convenzione ONU per i diritti delle persone con disabilità"". Si tratta di documenti di cui in quest'aula abbiamo già avuto modo di discutere e lo abbiamo fatto anche nelle Commissioni. Oltre che della legge citata, la n. 227, occorre tenere conto anche degli importanti decreti attuativi che sono stati emanati dal Governo nazionale, che prevedono di avviare delle politiche di deistituzionalizzazione dei servizi, quelli che potremmo definire servizi standard, con un'attenzione crescente alle forme di sostegno personalizzato. Si tratta di un cambiamento di paradigma importante, ritenuto molto positivo per tante situazioni personali, da parte di coloro che si occupano da sempre di tutela dei diritti delle persone con disabilità. La richiesta che proviene nella fattispecie dal Comitato 162 riguardo alla definizione del nuovo sistema è una richiesta che sappiamo essere condivisa da molte altre associazioni e va nel senso di operare affinché questo nuovo sistema - cito dalla lettera - ""non sia volto a pensare a nuovi o migliori servizi intesi come luoghi, muri, spazi dedicati, ovvero segreganti, ma sia volto a progettare in modo creativo nuove modalità, che consentano a ciascun cittadino con disabilità di disporre di supporti che compensino la sua menomazione o fragilità per dare concretezza al proprio progetto di vita nel mondo di tutti"". Mi pare questo un obiettivo tanto importante quanto sfidante, che esprime con grande chiarezza la necessità di rispettare l'individualità delle persone con disabilità e di prendere concretamente in carico il progetto di vita di ognuno, progetto che purtroppo molte volte deve essere ridimensionato e rivisto a causa di ostacoli derivanti da un sistema di assistenza che anch'esso va rivisto e potenziato. Anche perché, lo ricordo, la Convenzione ONU, che è diventata legge dello Stato italiano, la n. 162/1998, da cui prende il nome l'associazione che ho citato, stabilisce che ""la persona con disabilità ha il diritto di scegliere dove, con chi e come vivere"". Il Comitato Famiglie 162 esprime poi l'auspicio di poter partecipare insieme a tutti gli altri portatori di interesse al processo di revisione della legge regionale: la n. 14/2008 e, più in generale, alla riorganizzazione del sistema regionale di interventi e servizi a favore delle persone con disabilità. È vero che nella delibera che ho citato, la n. 1086, si afferma che il tavolo di lavoro prevedrà anche rappresentanti delle associazioni che si occupano in regione di disabilità, però, visto che normalmente si fa riferimento alle associazioni maggiormente rappresentative, proprio perché di solito è così, noi comprendiamo un desiderata da parte di questa associazione, ma anche da parte di altre associazioni, che esprimono lo stesso auspicio, cioè quello di essere davvero parte attiva di questo importante percorso di revisione, perché sappiamo che avrà poi delle conseguenze su tutto il sistema regionale della disabilità. È per questi motivi che chiediamo al Governo di sapere se nelle valutazioni che hanno portato alla formulazione della delibera si è approfondito l'esame della legge n. 227/2021 e se si è tenuto conto del decreto legislativo n. 62 del 3 maggio 2024, che è specifico sui progetti di vita personalizzati. Lo chiediamo perché giustamente nella lettera che abbiamo ricevuto si fa riferimento al fatto che nella delibera non viene citato. È importante comprenderlo perché delinea veramente dei processi di valutazione e di predisposizione di progetti di vita personalizzati con modalità che sono nuove rispetto al passato. La seconda domanda è: ""se c'è l'intenzione di coinvolgere le varie associazioni che in Valle d'Aosta si occupano di disabilità e che intendono collaborare fattivamente al processo di revisione della legge""."
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Bertin,Alberto,1966,M,Presidente,3,27,Risponde l'assessore Marzi.
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Marzi,Carlo,1975,M,SA,4,2623,"Con riferimento all'interpellanza presentata dalla collega, che prende spunto dalla nota inviata al sottoscritto e agli Assessori competenti in materia di disabilità dal Comitato Famiglie 162 per l'attuazione della legge n. 162 in Valle d'Aosta, rispondo oggi, come ho riscontrato, unitamente al Coordinatore del Dipartimento Politiche sociali, in data 9 ottobre scorso, al Presidente del Comitato 162. La prevista riforma della legge regionale n. 14/2008 risulta necessaria in quanto, al di là di costituire un impianto piuttosto datato ? ne abbiamo parlato quando abbiamo parlato del DEFR e mi fa piacere che, quando poi si tratta di fare le interpellanze, si renda noto che almeno il processo di revisione della n. 14 è partito ? proprio a seguito dell'approvazione della legge delega n. 227/2021 e dei relativi decreti attuativi, si rende quanto mai urgente un ripensamento infatti delle politiche in favore delle persone con disabilità che sia rispettoso dei più recenti orientamenti in materia derivanti sia dal richiamato impianto normativo nazionale, sia, come da lei richiamato, dalla Convenzione ONU per i diritti delle persone con disabilità. In questo senso il fatto che nel testo della delibera n. 1086/2024 sia richiamata la legge delega n. 227/2024 e non i successivi decreti legislativi attuativi non deve essere inteso come uno svilimento delle disposizioni attuative ma, anzi, un voler far propri quei principi e quelle finalità espressi nella legge delega, oggetto poi di disciplina di dettaglio nei decreti approvati dal Governo. Venendo al secondo quesito, ovvero ""se sia intenzione coinvolgere le varie associazioni che in Valle d'Aosta si occupano di disabilità e che intendono collaborare fattivamente al processo di revisione della legge regionale n. 14/2008"", credo di poter affermare, come peraltro traspare anche dalla deliberazione della Giunta n. 1086, che tale processo intende essere il più partecipato possibile, dando il più ampio spazio sia ai soggetti portatori di interesse che a tutti coloro i quali vorranno collaborare, come peraltro già avvenne in occasione del varo della legge regionale n. 14/2008, che già seguì un percorso assolutamente partecipato. È anche importante richiamare, ma lei lo ha accennato, che nella delibera di Giunta regionale n. 1086 si parla appunto di un tavolo tecnico e di una cabina di regia a composizione tecnica e che nel tavolo tecnico è espressamente richiamato che saranno coinvolti i rappresentanti delle associazioni per le persone con disabilità e, in base agli argomenti trattati, potranno essere chiamati a partecipare anche ulteriori soggetti."
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Bertin,Alberto,1966,M,Presidente,5,51,"Per la replica, la parola alla consigliera Minelli."
47958,XVI,07/11/2024,"ASSISTENZA SOCIALE, Disabili, Associazionismo - volontariato",it,Minelli,Chiara,1966,F,PCP,6,1647,"Grazie Assessore. Quando si fa un'interpellanza, si prende atto che il percorso è partito e qui non si poteva fare diversamente perché la delibera parla chiaro: il percorso è partito, lo sappiamo, meno male, era scritto anche nel DEFR. Immagino che la sua nota introduttiva fatta nell'intervento sia riferita in qualche modo all'altro percorso che è partito ed è partito a scoppio ritardato. Quando le cose funzionano, si dice, quando funzionano meno, si dice altrettanto. Al di là di questo, l'interpellanza aveva lo scopo sostanzialmente di ricevere delle rassicurazioni e la seconda risposta che lei ha dato è effettivamente rassicurante o, meglio, conferma quello che ci si aspettava, però, visto che spesso poi a partecipare, come succede anche in altri ambiti, sono le associazioni maggiormente rappresentative, la preoccupazione era di poter esserci tutti. Mi sembra che lei lo abbia confermato, quindi è sicuramente una buona notizia. Sulla domanda n. 1 lei dice: non abbiamo assolutamente voluto svilire il decreto che ho citato, cioè il n. 62 del 3 maggio, abbiamo ricompreso nella citazione della legge n. 227 anche quelli che sono stati i passi successivi. Può essere, va bene. Io credo che, considerata l'importanza che ha quel decreto, poteva essere citato, proprio perché in quel decreto si fa riferimento in maniera molto precisa e molto puntuale alla questione del cambiamento delle nuove norme che ci sono nei confronti dell'estensione di un progetto di vita personalizzato, che esisteva già in passato ma che ha adesso una valenza e una strutturazione sicuramente diversa e più importante. Comunque la ringrazio per la risposta."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,1,72,"Punto n. 77. Ha chiesto la parola il consigliere Manfrin, ne ha facoltà."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Manfrin,Andrea Fabrizio,1983,M,LEGA VDA,2,8175,"Con questa iniziativa discutiamo di un tema che, purtroppo, torna spesso alla ribalta e di come, nostro malgrado, dobbiamo prendere atto che ogni occasione che in teoria dovrebbe servire per fare una giusta battaglia contro la violenza e ci tengo a ribadire contro qualsiasi violenza, da qualsiasi parte arrivi e contro chiunque sia diretta, è assolutamente importante. Immaginate la sorpresa quando, guardando un po' le delibere che sono uscite, vediamo che sono stati finanziati due progetti: uno dal costo di 10.000 euro e l'altro più o meno lo stesso: 9.990 euro. Mi colpisce particolarmente il titolo di questa iniziativa, perché un'iniziativa contro la violenza si intitola: ""Sex Joy, per un'affettività non violenta"". Peraltro, sono andato a guardare anche la definizione di ""affettività"" e il dizionario dice: ""In psicologia complesso dinamico dei vari sentimenti"". Si parlerà di sentimenti, probabilmente, ma il ""Sex Joy"" prima mi lasciava qualche dubbio... (intervento di un Consigliere fuori microfono) ...ecco, sì, secondo me, la volontà era quella. Abbiamo quindi fatto gli opportuni approfondimenti per capire questo progetto in cosa consisteva e abbiamo tratto una serie di spunti di questo progetto, che peraltro mi sono anche valsi il titolo di non ricordo più che cosa mi ha scritto una nota pagina, un noto gruppo politico di estrema Sinistra. ""Andrea de Torquemada"" forse mi hanno mi hanno chiamato. Volevo rassicurare che ovviamente io continuerò a meritare questo titolo. Il progetto ci dice che ""il progetto intende prevenire la violenza di genere e sradicare gli stereotipi sessisti grazie ad azioni mirate, di tipo divulgativo e formativo, ma anche artistico e culturale, che promuovono la gender equality fra le fasce più giovani della popolazione"". Questo inglese è bello perché un po' confonde le acque, cerca un pochino di mascherare in maniera positiva quello che viene portato. Viene detto che ""il primo ambito di oggettivazione della donna è proprio l'esperienza erotica"" e scrivono ? sembra un manifesto politico quello di questo progetto -: ""vogliamo portare al centro del dibattito locale tematiche che ancora faticano a entrare nell'agenda pubblica per paura e tabù, con lo scopo di contrastare la cultura discriminante e patriarcale in cui si radica la violenza di genere"". Un manifesto che mi sembra leggendo un po'... torniamo magari all'argomento della vittoria di Trump, di cui abbiamo preso atto con felicità... l'argomento che alcune femministe inconsolabili hanno tirato fuori: non abbiamo parlato abbastanza di queste cose, non siamo riusciti a far entrare nell'agenda politica questo tema e quindi la gente non ha votato come volevamo noi, ha votato in maniera un po' diversa, che non ci è piaciuta. Insomma, questo progetto ci dice che ""il sistema culturale patriarcale in cui si radicano tutte le forme di violenza di genere fatica a disinnescarsi"". Sostanzialmente quindi il problema è il sistema patriarcale. Ho cercato anche la definizione di ""patriarcale"" e ""patriarcato"" ed è piuttosto curiosa. Non ve la leggerò perché la conoscete bene, ma di certo non credo sia l'origine di tutti i mali. Scrivono sempre nel progetto ""'Sex Joy, per un'affettività non violenta"" ? abbiamo sempre questo contrasto fra il sesso e l'affettività, che, secondo me, con la violenza c'entra poco ?: ""pone al centro degli interventi il tema dell'educazione sessuale e affettiva"". Con questo progetto contro la violenza cioè si vuole fare un'educazione sessuale, almeno questo è quello che viene detto. Non vi dirò il nome di chi l'ha proposto, però è curioso perché si trovano in questa associazione, non so come definirla... si chiama APS, gli stessi personaggi che fanno anche progetti per il Comune di Aosta, progettini per la Regione sempre sullo stesso tema, un incarichetto di qui, un incarichetto di là. È curioso, sono sempre gli stessi soggetti che girano e prendono soldi. Sembra quasi che vivano di questo, cioè che la loro attività principale sia fare questi progetti. È un pericolo, perché evidentemente una persona tende a non voler risolvere i problemi forse se questi problemi le danno da vivere. Questa quindi è un'altra questione che metto sul tavolo. Ovviamente non sto dicendo che sia questo il caso, ma in genere, se questo tipo di divulgazione diventa una professione, il rischio si crea. Dicono queste associazioni che ""il progetto si costituisce in diversi interventi sui temi di violenza di genere, sessualità e gender equality in ambito artistico, culturale, divulgativo e formativo"". Ci sono tutta una serie di descrizioni, che taglierò per carità di patria. Al punto n. 3 di un elenco di obiettivi viene detto, tra l'altro, che ""si vuole diffondere la disciplina del consenso, aprendo la discussione sugli scenari futuri del rapporto tra uomo e donna esportare""... ""sportare"" in realtà c'è scritto e questo è un errore che purtroppo viene riportato nel progetto, si vede che è scritto abbastanza di fretta. Peraltro qui fra i soggetti proponenti delle pagine, lo facevo notare prima a un'altra collega... ci sono degli altri errori che sono particolarmente divertenti. ""Diffondere la disciplina del consenso, rapporto uomo-donna, esportare le tematiche di contrasto alla cultura patriarcale al di fuori della cosiddetta ""bolla femminista"""". Siamo cioè tutte femministe, dobbiamo coinvolgere anche gli uomini, portiamoli a fare questa bella battaglia politica. Sul diffondere la disciplina del consenso sinceramente non mi è chiaro cosa significa: bisogna cioè spiegare che ci va il consenso fra due persone per poter avere un rapporto affettivo del tipo descritto dal ""Sex Joy""? Perché se è questo, mi sovviene quel fantastico intervento che fece un procuratore qualche anno fa, che raccontava come agli immigrati che arrivavano bisognava spiegare che stuprare una donna non andava bene, perché loro probabilmente non lo sapevano. C'è un video, penso che tanti di noi l'abbiamo visto, che è particolarmente divertente ed edificante se poi immaginiamo che le stesse persone che lo dicono devono giudicare questi tipi di reato. La cosa che in realtà mi ha lasciato particolarmente basito è l'elencazione dei risultati. Alla fine di tutto questo bel progetto sul sesso, sul consenso, sullo ""sportare"" le tematiche e quant'altro, ha cioè dei risultati. Quali sono i risultati per i quali sono stati dati 10.000 euro, soldi delle tasse dei Valdostani? ""Il progetto intende contrastare la cultura patriarcale e la violenza di genere offrendo alla popolazione occasioni di incontro e riflessione su tematiche innovative ? tematiche all'avanguardia, potremmo dire ? quali la sessualità e l'affettività, corpi e stereotipi di genere, destrutturazione della cultura patriarcale. In particolare, tra gli esiti del progetto previsti vi è la prevenzione e contrasto della violenza di genere ? questo ci sta, ma io mi sarei fermato a violenza ? educando le giovani generazioni in età di formazione a riconoscere e contrastare la cultura patriarcale ? quindi addestramento ? in cui si radicano gli atti di violenza di genere intesi in forme plurali, non soltanto la violenza dell'uomo contro le donne ? rullo di tamburi, guardo le colleghe ? non soltanto la violenza dell'uomo contro le donne, ma anche all'omolesbotransbifobia"". Così l'abbiamo detto. Ci abbiamo girato intorno in tutto questo progetto, la violenza di genere di qua, il patriarcato di là, ma una bella pennellata di arcobaleno ce l'abbiamo ficcata anche alla fine. Insomma, alla luce di tutto questo, Assessore, io sinceramente non ho compreso... tra l'altro, chiedo scusa, per la cronaca, fra le attività che vengono proposte c'è anche ""l'organizzazione di serate lufiche"". Non so cosa siano le ""serate lufiche"", ma sono scritte nel progetto. Mi farò magari spiegare nello specifico cosa sono queste ""serate lufiche"". Con la presentazione che le ho fatto spero di averle spiegato che cosa è andata a finanziare, purtroppo, la nostra Regione e le chiedo quale sia l'attinenza del progetto con le finalità di cui in premessa e se l'Amministrazione sia intenzionata a effettuare una migliore selezione dei progetti affinché siano attinenti alle finalità della legge."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,3,47,"Per la risposta, la parola all'assessore Marzi."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Marzi,Carlo,1975,M,SA,4,2225,"La legge n. 4/2013 di previsione e di contrasto alla violenza di genere e sostegno alle donne vittime di violenza di genere riconosce in ogni forma di violenza di genere una violazione dei diritti umani, dell'integrità fisica e psicologica, della libertà e della dignità della persona e promuove iniziative di prevenzione della violenza di genere e di contrasto alla stessa, anche attraverso un'opera di sensibilizzazione dell'opinione pubblica e la diffusione della cultura del rispetto reciproco tra i sessi. In particolare, l'articolo 5 della citata legge definisce che la Regione promuova progetti finalizzati alla realizzazione di iniziative di prevenzione contro la violenza di genere, in particolare nelle scuole e nelle famiglie, di educazione al rispetto reciproco nella relazione tra i sessi, al rispetto delle identità sessuali, religiose e culturali, alla non violenza come metodo di convivenza civile e prevede che i progetti antiviolenza possano prevedere campagne di sensibilizzazione e di informazione riguardo al tema della violenza di genere. Con la delibera n. 401/2023 è stato approvato il bando per l'annualità 2023 per il finanziamento dei progetti antiviolenza di prevenzione e di informazione contro la violenza di genere, ai sensi dell'articolo 5 della citata legge n. 4/2013, e la tematica di dettaglio sulla quale avrebbe dovuto incentrarsi e sviluppare i progetti è stata condivisa nell'ambito del Forum permanente contro le molestie e la violenza di genere. La valutazione dei progetti, così come previsto dal comma 6 dell'articolo 5 della n. 4/2013, è di competenza del Forum. Il progetto richiamato è stato presentato dall'associazione di promozione sociale Creature Montane APS e al Forum stesso. Con riferimento ai risultati attesi, è previsto anche quello di sensibilizzare verso una cultura paritaria non discriminatoria e men che meno sessista nei confronti della donna. Il progetto è stato esaminato dalla commissione prevista dal Forum che, in piena legittimità, ha valutato positivamente il progetto richiamato, ritenendolo coerente con quanto previsto dalla delibera n. 401/2023 e in linea con la tematica definita in seno al Forum permanente contro le moleste e la violenza di genere."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,5,49,"Per la replica, la parola al consigliere Manfrin."
47959,XVI,07/11/2024,"ASSISTENZA SOCIALE, Famiglia, tutela dell'infanzia",it,Manfrin,Andrea Fabrizio,1983,M,LEGA VDA,6,4405,"Ho preso atto del doloroso compito dell'assessore Marzi di difendere l'indifendibile. Io le sono vicino, Assessore, mi rendo conto del compito improbo a cui lei viene chiamato, ogni tanto riesce anche ad avere un moto di orgoglio, come ha fatto ieri, sostanzialmente non condividendo quanto fatto dal Servizio di neuropsichiatria della nostra Regione. Le devo dire però, per la prossima volta, su alcune risposte come queste, se riesce a fingere un maggiore entusiasmo, probabilmente le persone che sostengono questi progetti saranno più contente. Io prendo atto che le sue valutazioni siano legate a una mera elencazione di norme, che evidentemente non coprono quanto previsto in questi progetti. Bellissima l'esaltazione che, tra l'altro, c'è nel progetto, lo ripeto, non è che sono tante pagine, saranno quattro/cinque, ma con un sacco di errori, quindi vuol dire che forse si era più attenti a percepire i fondi che a scrivere il progetto. Come sempre, poi quello che è scritto è una cosa, quello che viene fatto sono molto curioso di sapere se segue anche la traccia. La cosa divertente, insomma, fino a un certo punto, è che, tra l'altro, si esalta uno spettacolo con una traccia, tra l'altro, portata in scena qui in Valle d'Aosta, e non solo, da una compagnia valdostana che fa parte di questa chiamiamola ATI, perché sono diverse associazioni anche se non sono aziende, ma i soldi li percepiscono e si intitola: ""Avere come mamma Bocca di Rosa"". Questo è il titolo dello spettacolo. La cosa divertente e ricorrente in questo documento è che si dice sempre che si sessualizza l'immagine della donna e questo è sbagliato, su questo possiamo essere assolutamente d'accordo, però poi si esalta lo spettacolo, che si intitola: ""Avere come mamma Bocca di Rosa"". Io non so, tendenzialmente la professione di Bocca di Rosa la conosciamo tutti, non so se questo possa avere una congruenza con quello che viene enucleato nel progetto. Quello che però rimane è che si scrivono pagine su pagine, si cerca di confondere parole su parole, ma alla fine il tratto è chiaro. C'è, come giustamente diceva prima il collega Perron, una lobby , che è una lobby molto forte, una lobby che viene alimentata da queste azioni, che non hanno nessuna intenzione di fare quello che dichiarano. Quello che viene fatto con queste azioni è semplicemente un'autoalimentazione e una propaganda politica sulla base di questa autoalimentazione. Sappiamo benissimo che questo progetto non ha alcuna intenzione di sviluppare dei risultati di quel tipo, ma, come hanno scritto, fare serate con tiktoker che ti presentano la cosa petalosa, che ti dicono ""girl power, siamo tutte forti, siamo tutte brave"", però al Gay Pride magari l'anno prossimo venite perché così siamo tanti, preveniamo l'omolesbobitransfobia, almeno credo si legga così, che non è ovviamente nella legge, quindi lei sa benissimo che questo non è assolutamente all'interno, tant'è vero che... le colleghe saranno d'accordo, l'azione che volete fare è quella di inserire là alcuni tratti della PL n. 64, proprio nella legge che lei ha citato, quindi evidentemente questo tratto non c'è ma lo si vuole infilare a forza lo stesso. Questi risultati che vengono evidenziati non sono i risultati che noi dovremmo avere, noi dovremmo avere una struttura che ci permette di proteggere chiunque abbia anche soltanto il timore di essere oggetto di violenza, dovremmo avere una struttura che insegna a non utilizzare la violenza in nessun caso, contro nessuno, perché la violenza non è mai la spiegazione, invece abbiamo orde di persone che si nutrono, che vivono di progetti, che vivono di queste cose, prendono un incarico oggi di qua, domani prenderanno un incarichino dal Comune di Aosta e vivono esattamente di questo in funzione alla costruzione del prossimo progetto, alla prossima cooperativa, alla prossima gestione. Poi magari succede che queste stesse persone vadano a gestire uno spazio pubblico e dicano che i Fascisti lì non ci possono entrare, magari mettano loro anche le mani addosso o chiamino la polizia, chissà! Io, Assessore, la invito, nonostante lei non vi abbia trovato incongruenze, a fare una riflessione maggiore per le prossime volte e a mettere una maggiore attenzione rispetto a quello che viene pagato coi nostri soldi, altrimenti prima o poi, quando cambierà il Governo, magari queste cose, com'è già stato detto, troveranno i rubinetti chiusi."
47960,XVI,07/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,1,72,"Punto n. 78. Ha chiesto la parola il consigliere Marquis, ne ha facoltà."
47960,XVI,07/11/2024,ASSISTENZA SANITARIA E OSPEDALIERA,it,Marquis,Pierluigi,1964,M,FI,2,1533,"Il mese che si è appena concluso, il mese di ottobre, è il mese che è stato riconosciuto a livello internazionale per la promozione dell'attività di sensibilizzazione e di prevenzione del tumore al seno e tenuto conto di come un'attività di screening e di prevenzione precoce e puntuale possa garantire la possibilità di guarigione in una percentuale molto alta di casistiche relativamente al tumore al seno, tutto questo evitando di dover accedere alla sanità, con delle cure meno invasive per le donne affette da tale patologia. Siamo venuti a conoscenza che, nell'ambito delle attività di sensibilizzazione che sono state svolte nel mese di ottobre, la Sezione valdostana della Lega italiana per la lotta contro i tumori ha lanciato un appello con la richiesta di introdurre delle misure urgenti e imperative per far sì che si possa intervenire precocemente in queste situazioni che si verificano sul territorio. Sostanzialmente vengono fatte due proposte: la prima è quella di abbassare l'età, da 45 a 40 anni, in relazione allo screening che avviene su base annuale; la seconda è nel contempo di avviare anche una sensibilizzazione all'interno del mondo scolastico per fare dell'attività divulgativa sul territorio riguardo a questo argomento. Pertanto con questa interpellanza chiediamo al Governo regionale e in particolare all'Assessore competente se ha intenzione di valutare il recepimento di questo appello, ovvero di introdurre le due richieste che sono state avanzate dalla Sezione valdostana della Lega contro i tumori."
47960,XVI,07/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,3,27,Risponde l'assessore Marzi.
47960,XVI,07/11/2024,ASSISTENZA SANITARIA E OSPEDALIERA,it,Marzi,Carlo,1975,M,SA,4,2943,"Grazie a lei, collega Marquis. Anzitutto va evidenziato che lo screening per la diagnosi precoce del tumore mammario ordinariamente si rivolge alle donne di età compresa tra i 50 e i 69 anni e viene eseguito con una mammografia ogni due anni. In alcune Regioni si sta sperimentando l'efficacia in una fascia di età più ampia: quella compresa tra i 45 e i 74 anni. Questo ampliamento di target in Valle d'Aosta è già avvenuto fin dal 2016. A livello nazionale si sta valutando anche l'offerta dello screening alle donne di età compresa tra i 40 e i 44 anni, ma al momento non risulta che tale fascia di età sia stata già presa in considerazione in maniera sistematica da alcuna Regione. Tale allargamento è quindi oggetto di analisi e di confronto nei tavoli istituzionali, quali l'Osservatorio di national screening e, di conseguenza, stiamo facendo lo stesso tipo di valutazione anche nella nostra Regione rispetto all'ulteriore ampliamento dell'offerta di screening mammario anche a questa fascia di età. Al momento, tuttavia, risulta obiettivamente prioritario per le strutture che si occupano dell'attività di screening implementare la percentuale di adesione al primo livello dello screening mammografico. In tal senso si lavora per sviluppare campagne di comunicazione mirata, una maggiore offerta sul territorio e una progressiva digitalizzazione delle procedure del percorso di indagine, che vanno dalla convocazione sino alla trasmissione dell'esito. I risultati pubblicati dall'Osservatorio nazionale di screening per il 2023, seppur limitati naturalmente, come ho richiamato prima, visto che l'età nel resto d'Italia è 50-69 anni, a questa fascia di età, quindi escludendo dal calcolo tutte le prestazioni somministrate alle donne di età compresa tra i 45 e i 49 anni e i 70 e i 74, mostrano per lo screening mammografico regionale una percentuale di adesione del 47,9% a fronte di un dato nazionale del 55,4 e del Nord Italia del 65,5. Per questo motivo al momento riteniamo - e siamo confidenti che lo sia anche lei - prioritario e urgente sensibilizzare le donne nella fascia allargata e prevista attuale per aderire ai controlli. In parallelo, come detto, lavoreremo inoltre per valutare il potenziamento dell'attività di screening e quindi anche per ampliare il target di riferimento, come ci è richiesto. Magari, collega Marquis, anche questa sua iniziativa ci aiuterà a fare prevenzione e promozione agli screening che vengono richiamati. Venendo alla domanda n. 2, la prevenzione è fatta in termini più generali rispetto all'argomento specifico, prematuro rispetto alla fascia di età scolastica. Infatti in questa logica si sta portando avanti un'azione di collaborazione con la Soprintendenza agli studi, soprattutto nell'ambito del piano regionale della prevenzione, al fine di proporre messaggi di prevenzione secondari ai giovani che dovrebbero essere a loro volta veicolo di informazione ed educazione verso gli adulti."
47960,XVI,07/11/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,5,49,"Per la replica, la parola al consigliere Marquis."
47960,XVI,07/11/2024,ASSISTENZA SANITARIA E OSPEDALIERA,it,Marquis,Pierluigi,1964,M,FI,6,2026,"Grazie Assessore per la risposta che ci è stata fornita. Noi abbiamo sostanzialmente avanzato quella che è stata l'istanza che è stata proposta dalla Sezione valdostana dalla Lega contro i tumori. Ci rendiamo conto della difficoltà nell'adesione, che è un problema che va affrontato. In questa occasione lei ci ha parlato di procedure, di digitalizzazione, di problemi di convocazione. Effettivamente c'è tutto un discorso organizzativo che da troppo tempo non trova una soluzione. Siamo una piccola Regione e dovremmo essere sotto questo profilo un modello, perché è più facile gestire dei piccoli numeri che dei grandi numeri quando si deve disegnare una piattaforma di gestione. Pertanto riteniamo che sia corretto procedere con la campagna divulgativa e di informazione nelle scuole, perché questo può essere, in un contesto così com'è stato rappresentato, un elemento importante per creare educazione verso degli atteggiamenti che possono essere positivi sull'argomento, che poi possono essere riportati dal mondo della scuola e dai giovani dentro la famiglia per sensibilizzare sulla questione. Noi riteniamo che la valutazione sia una cosa positiva da fare e auspichiamo che le parole che lei ha pronunciato, dove si dice che si valuterà questo percorso, siano una valutazione reale, che venga fatta il più in fretta possibile, perché anche in Valle d'Aosta sta crescendo il numero delle persone affette da questa patologia in età più giovane. Se si riesce a intervenire e a riscontrare il problema nella fase iniziale, è molto più semplice anche poter intervenire in modo positivo e con delle percentuali molto più alte di successo. Oltretutto, una prevenzione fatta con la dovuta attenzione è vero che comporta un modello organizzativo più efficace e più efficiente da un certo punto di vista, ma è anche vero che, dall'altra, porta poi a conseguire dei risparmi nella gestione della spesa sanitaria successiva. Confidiamo quindi che questo argomento non venga sottovalutato e venga trattato con la dovuta attenzione."
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Bertin,Alberto,1966,M,Presidente,1,47,"Punto n. 79. Consigliere Manfrin, ha la parola."
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Manfrin,Andrea Fabrizio,1983,M,LEGA VDA,2,8073,"Con questa interpellanza torniamo sul tema del costo del teleriscaldamento e lo facciamo prendendo ad esempio la parte dell'edilizia residenziale pubblica, perché da lì possiamo avere anche un termine di paragone con altri alloggi e fra gli alloggi e i costi precedenti e quelli successivi all'allacciamento. Ora, tutto questo nasce da una serie di questioni. Abbiamo evidenziato nel tempo, ma ci è sempre stato risposto da chi pro tempore era Assessore alle politiche sociali, l'allora assessore Barmasse, e anche da lei, assessore Marzi, che in realtà non era vero, che i costi del teleriscaldamento erano assolutamente in linea, anzi erano addirittura inferiori rispetto al costo delle caldaie, del GPL precedente. Erano quindi tutte invenzioni. Abbiamo allora citato diversi articoli a nostro beneficio. Un interessante approfondimento giornalistico era stato fatto da ""Aostasera"" proprio sul costo del teleriscaldamento, questo per i condomini privati, dove si evidenziava che il costo del teleriscaldamento era doppio o triplo rispetto al costo normale, chiamiamolo così, del sistema di riscaldamento precedente. Adesso finalmente abbiamo una testimonianza anche di un ente pubblico che prende posizione sul tema, perché l'8 agosto 2024 - e parliamo di agosto - esce fuori una dichiarazione da parte del Comune di Aosta, che dice: ""Palaindoor solo parzialmente utilizzato, ma i costi del teleriscaldamento raddoppiano. La Giunta comunale di Aosta ha prorogato la gestione del Palaindoor fino al 31 dicembre 2024 per far fronte ai costi elevati del riscaldamento. Il Comune contribuirà alle spese di riscaldamento"". Finalmente quindi si prende atto del fatto, anche da parte pubblica, che il teleriscaldamento è assolutamente più oneroso rispetto agli altri sistemi. Nel corpo dell'articolo che riporta la parte di dichiarazioni che il Comune ha fatto, penso in occasione del Consiglio comunale, si dice che, per far fronte ai costi elevati del riscaldamento e alle difficoltà economiche della gestione del Palaindoor, l'attuale gestione è prorogata fino a fine anno e il Comune arriva a pagare il 50% delle bollette, perché altrimenti le società che lo gestiscono non riescono a farvi fronte. Questa presa di posizione penso sia evidente e chiarisca molto bene quale sia l'esborso economico che purtroppo il teleriscaldamento chiede. Veniamo invece a un'altra comunicazione, ancora più evidente, che ho già citato ma credo sia opportuno riprendere e nuovamente evidenziare, dove l'ARER ha pensato di comunicare agli utenti una cosa importante. Le siamo per una volta grati perché finalmente abbiamo messo nero su bianco anche delle criticità legate al teleriscaldamento. Dice l'ARER in una comunicazione mandata agli inquilini: ""Visti i considerevoli aumenti del costo del combustibile nelle passate stagioni""... ed è strano, peraltro, che si parli di combustibile, perché lei saprà, Assessore, che si è fatto tanto per raccontare in giro la favoletta del teleriscaldamento alimentato dagli scarti della Cogne, quindi una fonte green , anzi addirittura che riutilizza qualcosa che andrebbe perso, invece qui ci rendiamo conto come d'incanto, in realtà, il teleriscaldamento utilizza del combustibile. Lo ripeto, tra l'altro, una volta per tutte, ancora una volta, perché, secondo me, aiuta a capirlo: non soltanto quando l'acqua calda parte dalla centrale e va da un'altra parte chiaramente a sviluppare i suoi effetti perde del calore nel suo tragitto, perde indicativamente uno o due gradi per ogni chilometro percorso e la rete del teleriscaldamento è di 50 chilometri sulla città di Aosta. Faccio fare a voi i calcoli. Non soltanto quindi si utilizza del combustibile per produrre quella fonte di riscaldamento, ma poi ci sono delle centrali di revamping proprio per evitare l'effetto della perdita di temperatura, che utilizzano dell'ulteriore combustibile per riscaldare sempre quell'acqua che era partita dall'altra parte ed era già calda. Tutto questo ovviamente produce dei costi, costi moltiplicati. Ci dice quindi l'ARER: ""Visti i considerevoli aumenti del costo del combustibile nelle passate stagioni e considerato il probabile perdurare di tali costi almeno per la stagione 2024-2025 ? e qui colpo di scena ? unitamente alla possibile limitazione del combustibile disponibile"". L'ho già detto in occasione del DEFR, ma lo ripeto: prevediamo che ci sia una guerra? C'è una limitazione del combustibile? Sono finite le riserve di petrolio mondiale? Sono finite le riserve di gas? La Cogne non lavorerà più? Non sappiamo, cioè spiegateci cosa succede. Perché ci sarà una limitazione del combustibile disponibile? Cosa sta succedendo? Perché l'ARER scrive agli inquilini che potrebbe finire il combustibile? Sembra veramente di stare nel sottocoperta di una nave e il mozzo dice: ""Capitano, guardi che sta finendo il carbone qua, dobbiamo rallentare"". Io mi metto nei panni di un inquilino che legge una roba del genere. ""A fronte di tutto questo ? anche la limitazione del combustibile ? si raccomanda un utilizzo attento e scrupoloso del riscaldamento dell'acqua sanitaria"". Contingentate i consumi, lavatevi una volta a settimana, non riscaldate troppo, perché qua bisogna contingentare. ""Sia per evitare un aumento eccessivo delle spese individuali, sia per ridurre i consumi di combustibile"" che, come è stato detto prima, potrebbe scarseggiare, anzi andare a zero e qui moriamo congelati. Ricorderà poi Assessore una discussione sulle caldaie, le famose caldaiette, ne abbiamo parlato anche col collega Baccega, ci ha detto che il sistema delle caldaie è sbagliato, è pericoloso, andava cambiato, che non si può utilizzare. ""Buh! Che schifo le caldaie!"". Dove uno apriva e chiudeva e sapeva cosa consumava, se apro consumo e so quanto consumo, lo sto facendo io. Meglio il teleriscaldamento, che ha dei costi mostruosi, ma soprattutto una parte di consumo indiviso, e questo non viene detto. C'è una parte di consumo che non dipende solo da quello che utilizzo, ma una parte di consumo del condominio, che io non avrei pagato con la mia caldaia, però questa comunicazione ci dice: ""Solo per gli inquilini che utilizzano impianti di riscaldamento autonomi, caldaiette o forme alternative (stufe) si ricorda che prima dell'avvio della stagione invernale gli inquilini sono tenuti a effettuare la revisione periodica degli impianti utilizzati e le pulizie delle canne fumo da parte di personale specializzato"". Troviamo in calce a questa comunicazione la soluzione alla pericolosità delle caldaiette: impegnare gli inquilini a fare manutenzione. Una soluzione che potremmo definire l'uovo di Colombo. A fronte di tutto questo però abbiamo già i primi effetti. Ho due bollette della scorsa stagione e dell'attuale stagione. Nella scorsa stagione lo stesso utente aveva avuto un preventivo di utilizzo dei consumi per la stagione 2023-2024 di 450 euro, quindi in una stagione veniva messo a conoscenza del fatto che il preventivo era di 450 euro e che avrebbe consumato quella cifra. Lo stesso alloggio viene collegato con la forza, con gli armigeri alla porta che ti buttano fuori se non ti colleghi, al teleriscaldamento e arriva quest'anno il preventivo, che passa dai 450 euro del 2023-2024 ai 1.750 euro del 2024-2025. Un aumento che è plastico, è nelle carte ed è dovuto all'obbligatorietà dell'allacciamento del teleriscaldamento per tutti gli alloggi. Ecco perché, a fronte di questo, Assessore, pur quasi certo che non otterremo risposte, se non una difesa strenua di quanto già messo in campo dall'ARER le chiediamo: se sia stato fatto un confronto fra i costi sostenuti prima dell'allacciamento al teleriscaldamento e quelli successivi; in caso affermativo, quale sia l'esito del confronto; in caso negativo, se intenda farlo e, nel caso risultasse un costo superiore a quello precedente, individuare le opportune modalità di sostegno per le famiglie in condizioni di necessità; quali siano le motivazioni degli annunciati e considerevoli aumenti del costo del combustibile e anche cosa si intenda per ""limitazione del combustibile disponibile""."
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Bertin,Alberto,1966,M,Presidente,3,27,Risponde l'assessore Marzi.
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Marzi,Carlo,1975,M,SA,4,7018,"Nella nota di comunicazione agli utenti inviata dall'ARER agli inquilini viene posto l'accento sull'utilizzo attento e scrupoloso del riscaldamento e dell'acqua calda sanitaria proprio per essere di aiuto nel limitarne l'uso e, quindi, di arrivare ad avere anche un'adeguata attenzione alle spese. Proprio perché l'ARER, come richiamato dalla sua presentazione e anche dalla sua iniziativa, in realtà non svolge solo il ruolo di amministratore di condominio, ma anche di soggetto coinvolto alla gestione del disagio socio-abitativo. Normalmente un padrone di casa, un amministratore di condominio, che si sia in affitto o in proprietà, non manda questo genere di comunicazione agli inquilini: questo vale proprio perché l'ARER in realtà svolge anche quel tipo di servizio. L'Assessorato ha richiesto inoltre i dati di confronto fra i costi sostenuti prima dell'allacciamento al teleriscaldamento e quelli successivi e non risulta un aumentato costo per gli utenti allacciati al teleriscaldamento rispetto alle precedenti o alternative forniture, né della stagione 2021-2022, né della stagione 2022-2023, quindi neanche della stagione 2023-2024. A massima tutela dei propri inquilini è stato stipulato un contratto con la società Telcha, che garantisce il mantenimento nel tempo della convenienza economica pattuita, pari al 16,64%, rispetto alle altre fonti alternative disponibili sul mercato, con particolare riferimento al prezzo del gas in relazione al costo complessivo. Indipendentemente quindi dalle dinamiche private che possono esistere tra una struttura pubblica, gestita da un soggetto, e la società di teleriscaldamento, che lei ha citato nella presentazione dell'iniziativa, ciò non attiene ai rapporti dedicati e che più volte abbiamo richiamato sia io che il collega Barmasse, che esistono fra ARER e Telcha. Non perché non sia compito del pubblico ragionare rispetto a chi fornisce il teleriscaldamento, ma quello non attiene all'iniziativa perché i rapporti che vincolano l'ARER a Telcha sono dei rapporti che devono mantenersi all'interno di alcuni parametri di costo, a favore naturalmente di chi abita nell'emergenza abitativa oppure nelle case popolari di riferimento. I preventivi dei consumi per la stagione 2024-2025 sono redatti sulla base dei consuntivi della stagione 2023-2024 e riportano, in generale, una diminuzione media dei costi di circa il 14% di tutti i fabbricati ARER allacciati al teleriscaldamento. Le uniche previsioni in aumento riguardano i fabbricati denominati Filippini e Stura, nel quartiere Cogne, il cui allaccio sarà a partire dalla stagione 2024-2025: quindi, inevitabilmente, è aumentato per il semplice fatto che prima il riscaldamento non era compreso all'interno del preventivo. Come già richiamato, i costi unitari vengono garantiti i più competitivi possibili, però il costo complessivo del riscaldamento dipende anche, ovviamente, dal consumo degli inquilini. Nel caso specifico è anche utile riportare i dati che adesso rappresento. Si riporta di seguito la spesa per i fabbricati allacciati al teleriscaldamento, con il confronto delle ultime tre stagioni termiche. Dopo l'anomalo aumento della stagione 2021-2022, si è avuta una significativa riduzione dei costi già la stagione successiva e si assiste a un ulteriore abbattimento per la stagione appena conclusa. Di fatto ad oggi, rispetto a una stagione 2021-2022 da 1.071.499 euro, già l'anno scorso nella stagione 2022-2023 si era assistito a un calo del 20,29% in media, passando quindi a 854.000 euro. In questo momento c'è stato un ulteriore calo del 14%, come richiamato poc'anzi, che porta i costi complessivi dei condomini allacciati a 734.000 euro. Per quanto riguarda anche tutto il tema rispetto all'acqua e alla gestione dell'acqua, anche quello si inserisce all'interno di una dinamica tra un soggetto deputato a partecipare al sistema del disagio socio-abitativo e i propri inquilini, perché di fatto nella gestione di spazi pubblici, quindi anche di case popolari, esistono dei parametri e degli obiettivi che vengono dati a chi gestisce spazi pubblici che sono anche legati all'utilizzo dell'acqua e all'efficientamento energetico. È importante, collega Manfrin, rispetto alla storia e alle innumerevoli iniziative che continueranno a esistere, dove di fatto io e lei non dobbiamo discutere, anzi confrontarci, a proposito di quello che richiamava ieri pomeriggio il collega Lucianaz rispetto a un filo diretto, in realtà il filo diretto esiste sulle tematiche. Lei naturalmente porta avanti determinati tipi di istanze e noi cerchiamo di rappresentare la complessità di una gestione così ampia. Io però glielo ho già detto una volta e glielo ripeto: la storia delle difficoltà in termini di costi rispetto agli strumenti utilizzati per riscaldare le case popolari del quartiere Cogne, in particolar modo, è una storia più vecchia di me e di lei. È una storia che nella storia ha visto confrontarsi, nel corso degli ultimi venticinque anni, ""n"" mila Consiglieri di minoranza, ""n"" mila Amministratori, che hanno cercato di rappresentare, qualsiasi sia stata la scelta fatta per riscaldare le case del quartiere Cogne, da parte di chi raccoglie le giuste istanze degli abitanti delle proteste perché erano troppo care e, di fatto, trovare delle soluzioni. Tutte le volte che si sono trovate le soluzioni che venivano prospettate lo strumento successivo che veniva criticato come strumento troppo caro per la gestione delle case popolari era quello a cui prima si anelava. Qui c'è il collega Baccega che ricorderà le ""n"" mila discussioni in Consiglio comunale con l'allora Vicesindaco rispetto al tema delle caldaiette e degli strumenti di riscaldamento delle stesse case popolari di cui stiamo parlando oggi. In quel momento le caldaiette e ogni sorta di altro tipo di strumento di riscaldamento si anelava venissero sostituite, con tutti i ritardi del caso, dal teleriscaldamento. Poi si è iniziato a protestare perché il teleriscaldamento non veniva allacciato nella maniera più veloce possibile. Basta andare ancora oggi su Internet e si trovano delle discussioni infinite tra l'allora Vicesindaco e un collega, che tutti conosciamo. Oggi siamo allo stesso punto per quanto riguarda il teleriscaldamento, anche se il teleriscaldamento, tra l'altro, in alcuni casi è stato portato anche da alcuni colleghi di minoranza, rappresenta da questo punto di vista, non perché è la migliore delle soluzioni, ma per i rapporti specifici che esistono tra la società che lo fornisce e ARER, che sono espressamente dedicati ad ARER, uno strumento meno caro di altre forme di riscaldamento ad oggi sul mercato. Con questo so che lei non sarà contento. Il combustibile credo che di fatto sia un altro degli strumenti per i quali ARER tiene a comunicare... a mio modesto avviso, è un refuso quella parte sulla vecchia comunicazione, però gliene farò avere nota. Secondo me, è ancora un refuso della vecchia comunicazione paritaria che era stata mandata l'anno scorso. Le faccio però avere il riferimento."
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Bertin,Alberto,1966,M,Presidente,5,49,"Per la replica, la parola al consigliere Manfrin."
47961,XVI,07/11/2024,"ASSISTENZA SOCIALE, Famiglia, tutela dell'infanzia, EDILIZIA, Edilizia residenziale",it,Manfrin,Andrea Fabrizio,1983,M,LEGA VDA,6,4661,"Grazie Assessore per la sua risposta che, come lei preconizzava, evidentemente non ci vede d'accordo, ma non è che non ci veda d'accordo per una questione di partito preso. Io la ringrazio per le risposte che ha voluto fornire e ovviamente immagino anche quale sia il doloroso compito che le spetta ogni volta. Io credo che ci sia un ragionamento alla base. Il punto qual è? Il punto è che oggi noi abbiamo a che fare, in particolare per l'edilizia residenziale pubblica, ma non è solo questa, perché, come ho evidenziato più volte, il problema dei costi riguarda e coinvolge anche purtroppo i condomini privati. Io ho avuto esperienze di persone che hanno collegato il proprio condominio ed evidentemente un minuto dopo si sono pentite quando sono arrivate le prime bollette, ma questa è un'esperienza privata. Detto questo, qual è la questione? Il principio è questo, Assessore. Io comprendo, e lei ha perfettamente ragione, spesso la politica cerca un puntiglio, un qualcosa per poter discutere e soprattutto dare ragione all'interlocutore che viene sollevando un problema. Io però, come le ho detto, ho in realtà il raffronto fra il prima e il dopo, ma credo che non sia neanche questa la scelta, il problema e la questione. Io credo che il problema, la questione su cui questa questione dei costi non sia stata digerita sia stata l'imposizione. L'imposizione genera una contestazione. Se le persone fossero state messe nella condizione di scegliere se allacciarsi al teleriscaldamento o mantenere il vecchio sistema di riscaldamento, io credo che tutto questo sarebbe stato digerito in maniera migliore. Le dirò di più, Assessore: le persone che sono state minacciate - io l'ho portato più volte all'interno di questo Consiglio - che se non avessero consentito agli operai di entrare negli alloggi sarebbero state sbattute fuori di casa, hanno fatto una mossa in più. Perché giustamente è stato detto loro: beh, questa viene considerata una miglioria dell'alloggio, quindi tu sei obbligato a far entrare gli operai. Bene, facciamoli entrare. Io però mantengo il mio vecchio impianto. Ti faccio fare tutti i collegamenti che vuoi, mantengo il mio vecchio impianto, a cui faccio fare le opportune verifiche e utilizzo quello, neanche quello è stato consentito. In maniera pervicace ARER ha detto: ""guai a te, stiamo vedendo che non stai consumando con il teleriscaldamento, guai a te. Chiudi, rimuovi il tuo impianto immediatamente"". Questa non è una motivazione di costi o non costi, questa sembra veramente una questione vendicativa: ""Ah sì, non mi consenti di fare quello che voglio? Ah sì, non mi consenti? Non utilizzi l'impianto che ti ho dato? Allora io ti bastono"". Questo è profondamente sbagliato. Dopodiché, questione dei costi. Lei dice che non è un sistema più costoso. Poniamo che io le creda e lei sia in buona fede, giustamente. Non lo so se lei ha avuto un raffronto o se ha avuto effettivamente le bollette, perché io non mi fiderei delle tabelle che mi danno, una tabella Excel fatta da un geometra che mi dice: il costo prima era così e poi il costo era questo. Questa è una manipolazione, nel senso che vengono manipolati da una persona un costo e un altro. Io chiederei: scusate, mi date lo storico di una bolletta di quell'alloggio del 2021 e del 2024? È qualcosa di tombale, se c'è un aumento, è chiaro che io rileverò un aumento, lo leggo. Siccome, ripeto, io non so se questo lei lo ha, ma io penso che le abbiano fatto una tabella riassuntiva, lei però dovrebbe fidarsi. Non si vuole fidare di quello che le dico e di quello che le faccio vedere, si fidi per lo meno delle dichiarazioni del Comune di Aosta. È il Comune di Aosta stesso che dice: ""Il Palaindoor è solo parzialmente utilizzato, ma i costi del teleriscaldamento raddoppiano"". Lo dice il Comune di Aosta, non lo dico io. Come mai il Comune di Aosta rileva un raddoppio del costo del riscaldamento e l'ARER no? Utilizzano due teleriscaldamenti diversi? No, perché siamo in regime di monopolio, il monopolista è uno, fornisce tutto lui. C'è quindi, capisce, una discrasia su questo: o aumentano per tutti o non aumentano per nessuno. Lei dice che ci sono dei prezzi di favore per quanto riguarda l'ARER: io ne prendo atto, ma in realtà le bollette dicono tutt'altro. Lei potrà eventualmente e giustamente modificare e motivare quello che ritiene più opportuno, ma questo non è un puntiglio politico, purtroppo questo è un dato di fatto. Io spero che lei possa mettere l'attenzione dovuta verso quello che le ho detto e spero che in qualche maniera, prima o poi, si possa arrivare alla possibilità di dare la libertà alle persone di riscaldarsi come diavolo preferiscono."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,1,73,"Punto n. 80. Ha chiesto la parola il consigliere Lucianaz, ne ha facoltà."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Lucianaz,Diego,1963,M,RV,2,2293,"Le liste di attesa sono ancora il problema più grande per gli Italiani che si confrontano col servizio sanitario e il loro impatto è così ampio da contribuire a indurre circa un italiano su 13 a rinunciare alle cure. Questo emerge da un rapporto uscito dieci giorni fa presentato a Roma. I dati si riferiscono al 2023. Visite oculistiche programmabili a 120 giorni, che si spostano a quattro volte tanto, quasi a 500 giorni; lo stesso per ecodoppler, visite oculistiche in classe B, protesi all'anca, eccetera. Il 7,6 dei cittadini ha rinunciato alle cure, quasi l'1% in più rispetto al 2022 e quasi 2 su 3, il 4,5%, lo fanno proprio a causa delle lunghe liste di attesa. La quota di rinuncia tra le donne è più alta rispetto agli uomini. Ho presentato questa iniziativa tempo fa, Assessore, perché giustamente i cittadini valdostani, come può ben immaginare, come spesso e volentieri si sente in quest'aula, chiedono ragguagli e chiarimenti. Com'è la situazione in Valle d'Aosta? Secondo una rilevazione Agenas relativa al rapporto tra visite erogate in forma ordinaria e quelle in intramoenia, nel corso del 2022, che pare l'ultimo dato disponibile, la Regione Valle d'Aosta ha fatto registrare ancora una volta uno degli indicatori che si definisce più critici d'Italia: a fronte dell'87% di visite ordinarie, in intramoenia si raggiunge il 12,25%. Le visite specialistiche in modalità intramuraria, quindi al di fuori del normale orario di lavoro dei medici, hanno un tempo di attesa decisamente inferiore rispetto a quello ordinario. Ecco, io immagino, perché è preferita dai Valdostani, gente concreta, che quando ha un'emergenza, un'esigenza, vede di affrontarla appena può. Naturalmente non è per tutte le tasche questo e infatti non è così agevole per chiunque poter accedere a questo servizio. Per fortuna comunque che la situazione in Valle d'Aosta delle liste attesa è meno grave che altrove, può sicuramente contribuire anche questo fatto. Non mi dilungo oltre, anche perché nell'atto ispettivo l'ho riempita di popolare retorica, dove lei sicuramente eccelle rispetto a me, quindi non vado oltre. L'iniziativa era per fornire all'opinione pubblica valdostana qualche dato e i termini della questione di quanto incide la professione intramuraria, appunto, nella sanità valdostana."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,3,27,Risponde l'assessore Marzi.
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Marzi,Carlo,1975,M,SA,4,7716,"Per voler eccellere da subito nell'arte della dialettica, la prima cosa che mi viene da dirle rispetto all'iniziativa n. 80 è di mettersi d'accordo col suo nuovo collega di gruppo, il collega Restano, rispetto alla LPA, perché lui sostiene che la LPA vada data in maniera più allargata e lei, nella n. 80, sostiene che la LPA deve essere numerata in maniera diversa. Adesso proveremo a spiegare alcuni aspetti. Il fenomeno delle liste di attesa, come già abbiamo avuto modo di condividere in più occasioni, è il problema sanitario principale percepito non solo dalla nostra comunità, ma dall'intera popolazione sul territorio nazionale. Si tratta di un argomento che, come noto, viene continuamente portato all'attenzione degli organi di informazione, anche se il più delle volte le informazioni fornite sono finalizzate più a fare rumore che a dare corrette indicazioni e soluzioni ai cittadini. Con questo non parlo ovviamente di lei, collega Lucianaz, ma parlo appunto di chi utilizza questo strumento per distrarre. Ribadiamo ancora una volta come il problema sia legato sostanzialmente alla mancanza di medici e quindi alla differenza tra domanda e offerta di prestazioni. Pertanto è di tutta evidenza che, al di là del tema puntuale da lei richiamato nell'iniziativa, questa diffusa problematica esisterà sino a che a livello nazionale non si individueranno percorsi veramente utili a reperire queste figure, anche con un'importante rivisitazione dei contratti del settore. Da anni l'impegno concreto assunto insieme all'Azienda USL è diretto a bandire numerosi concorsi, realizzando convenzionamenti e perseguendo collaborazioni con altre realtà regionali. In tal senso i dati che l'Azienda USL comunica relativamente alla partecipazione dei concorsi sono stati oggetto più volte di confronto in aula. Proprio perché il fenomeno è datato negli anni e coinvolge pesantemente l'intero territorio nazionale, il Governo in carica, alle porte dell'estate scorsa, ha emanato un apposito decreto-legge, di cui abbiamo già parlato in aula in più occasioni, l'ultima volta a luglio del 2024, riconoscendone di fatto la dimensione strutturale in seno al servizio sanitario nazionale. Per dare attuazione alle varie norme sul tema, siamo stati costretti, con deliberazione della Giunta regionale n. 1185 del 30 settembre 2024, ad approvare l'istituzione dell'Unità centrale di gestione dell'assistenza sanitaria e dei tempi e delle liste di attesa, composta da professionisti di area sanitaria e amministrativa. Stiamo dunque seguendo tutti gli adempimenti previsti dalla norma nazionale in materia, così come l'attivazione della piattaforma nazionale delle liste di attesa e da ultimo la nomina del Responsabile unico dell'assistenza sanitaria regionale che ha avuto luogo a fine ottobre scorso. Nelle more di tale attivazione, Agenas, che lei ha richiamato, attiverà a partire dal 1° gennaio 2025 un nuovo flusso di dati relativo alle prestazioni specialistiche che sostituirà quello attuale. Inoltre, l'Azienda USL ha già rivisitato la disciplina dei percorsi di tutela che prevede che agli assistiti a cui non riescono a essere erogate le visite nei tempi prescritti siano proposte dall'Azienda medesima soluzioni alternative, mediando attività aggiuntive organizzate dall'Azienda, oppure attraverso il ricorso sempre col solo pagamento del ticket del privato accreditato. Rispondiamo ora ai punti precisi della sua iniziativa. Punto 1: ""quanti sono i medici dell'assistenza sanitaria locale che operano in regime di intramoenia e dove operano"". L'intramoenia si chiama LPI. I medici dell'Azienda USL che svolgono attività in regime di libera professione intramoenia - e quindi ambulatoriale e chirurgica - sono 158 su un totale di 297, praticamente solo la metà. Gli stessi esercitano tale attività presso le diverse strutture aziendali, quindi l'ospedale Umberto Parini, il Beauregard e le strutture di via Guido Rey n. 3, i cosiddetti ""poliambulatori"". Ricordiamo anche che quella struttura dove, di fatto, è stata centralizzata l'attività intramoenia era una delle varie cose richieste nelle varie normative che si sono rincorse nei decenni per la gestione delle liste d'attesa che prevedeva che le attività intramoenia venissero tutte quante accentrate in un unico posto. La Regione autonoma Valle d'Aosta è stata forse l'unica o una delle pochissime Regioni in Italia a cercare di gestire le liste d'attesa in uno dei vari decreti che si sono susseguiti nel corso degli ultimi venticinque anni per la gestione del tema. Veniamo alla domanda n. 2 ""quante visite in regime di libera professione sono state effettuate nel 2023 e suddivise per visita specialistica o altre visite"". Per quanto concerne il numero di prestazioni effettuate nel corso dell'anno 2023, nell'impossibilità di elencare in dettaglio l'importante mole di dati, si mette a disposizione tramite mail il progetto delle prestazioni che trovano la loro fonte nel monitoraggio Agenas, che lei sicuramente già avrà e, se non lo ha, glielo forniremo, perché è un prospetto pubblico sul quale, a proposito di quest'ultima variante normativa, si arriva anche a questo file . Tra l'altro, in questo prospetto siamo nella media della non soluzione del problema e soltanto in quattro casi un po' peggio. ""Quante ore istituzionali ha effettuato ogni singolo medico aderente all'intramoenia e quante ne ha svolte come libera professione"": la valutazione dei rapporti tra attività istituzionale, quindi quella ordinaria, e l'attività in libera professione intramoenia, che le ultime norme nazionali sulle liste d'attesa hanno riportato all'attenzione, è da sempre stata monitorata dall'Azienda USL. Il confronto è effettuato tra volumi di prestazioni erogate per équipe . Confermiamo quindi che il rapporto è mantenuto, com'è rilevabile dai dati forniti. L'attività istituzionale è sempre superiore a quella intramoenia perché su questo punto è utile precisare che il rapporto di lavoro istituzionale prevede 38 ore settimanali, mentre l'attività libero professionale non supera mediamente le 10 ore settimanali. ""Quali azioni intende adottare l'Assessore competente di concerto con l'Azienda sanitaria rispetto agli ultimi aspetti"": come già abbiamo evidenziato, l'Azienda USL ha sempre garantito negli anni il rispetto del rapporto tra attività istituzionali e attività intramoenia. Diverse sono le azioni volte a incentivare il personale a prestare attività nell'ambito istituzionale, anche per mezzo di opere remunerate in libera professione aziendale, che è la LPA, di cui all'iniziativa n. 73 del collega Restano. L'oggetto del contendere, a mio modesto avviso - e con questo non c'è assolutamente la volontà di non apprezzare l'iniziativa n. 80 - è legato al fatto - e avremo anche occasione rispetto alla n. 81 di intervenire nel merito - di prendere in considerazione quelli che ad oggi sono i tre principali problemi che la sanità italiana pubblica ha: il primo è il numero dei professionisti, di qualsiasi caratteristica, quindi sia i professionisti medici che gli altri 26 professionisti della salute; il secondo è il finanziamento del servizio sanitario pubblico; il terzo sono le liste d'attesa. Le liste d'attesa tra questi tre giganteschi problemi sono naturalmente il più odiato dalla popolazione, come già ho avuto modo di dichiarare a luglio, ma non lo sto facendo soltanto io, altrimenti anche il Governo nazionale, che ha appena trasformato in legge un decreto, non starebbe adesso rieditando un altro decreto per gestire il tema. Il problema delle liste d'attesa è un problema a parte del servizio sanitario pubblico italiano, compreso quello regionale. È quello più odiato da tutti ed è quello, ahimè, che ha meno soluzione di tutti."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,5,34,La parola al consigliere Lucianaz.
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Lucianaz,Diego,1963,M,RV,6,1505,"Assessore, mi ha fornito delle risposte, ha delineato un quadro nel complesso abbastanza chiaro. Le avevo posto delle domande un po' più specifiche, vabbè vedremo di questo file cosa riusciremo a ricavare. Quello che si chiede l'uomo della strada, come sono io ? senza essere Bocca di Rosa, però sono della strada anch'io ?, è che forse il regime di monopolio fa male a un'azienda, perché, se il problema è pandemico e si trascina da anni o da decenni, probabilmente non i subalterni, ma qualcuno ai vertici qualche problema di organizzazione se lo deve porre. Ho sentito recentemente un primario che si lamenta di passare più tempo a fare amministrazione che il suo mestiere di medico. Probabilmente queste strutture hanno un carico amministrativo troppo elevato, abbiamo più funzionari negli uffici che nei corridoi... non so, però sicuramente grazie a chi, è strano dirlo, opera in regime di intramoenia, che, se non altro, alleggerisce. Sembra un paradosso, ma grazie a questi vengono alleggerite sicuramente le liste. Con la buona volontà si può fare sicuramente di più. Io comincio dalle condizioni ambientali di questo ospedale, che non sono sicuramente ottimali, a qualcuno invece pare che così vada bene e per i prossimi decenni andrà ancora così. Ripeto però che un'azienda dovrebbe trovare anche al suo interno tutte le forze e le energie possibili e direi che sono ben accette, che rinnovino, che efficientino decisamente questa macchina. Buon lavoro a chi è ai vertici della struttura quindi."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,7,351,"Sospendiamo brevemente i lavori del Consiglio per arieggiare i locali. Per cosa? Non c'è un fatto personale, ho ascoltato bene, Consigliere. Non c'è un fatto personale... (intervento di un Consigliere fuori microfono) ...basta che faccia questo chiarimento tecnico. C'era il tecnico, non c'è niente di politico e neanche di personale. A lei la parola."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Restano,Claudio,1964,M,RV,8,437,"Necessito di un chiarimento perché, citandomi, l'Assessore non ha chiarito la differenza tra la libera professione intramoenia all'interno dell'azienda e le libere prestazioni aziendali. Vi sono delle professioni sanitarie che non possono fare la libera professione intramoenia, ma possono fare l'LPA e queste professioni garantiscono un servizio sanitario all'interno dell'azienda a favore della popolazione riducendo le liste d'attesa."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,9,27,"Va bene, chiarimento fatto."
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Restano,Claudio,1964,M,RV,10,59,È importante non confondersi mai. Noi non ci siamo confusi.
47962,XVI,07/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L., Personale medico e paramedico",it,Bertin,Alberto,1966,M,Presidente,11,94,Chiarimento fatto. Il Consiglio è sospeso. La seduta è sospesa dalle ore 16:48 alle ore 17:20.
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Bertin,Alberto,1966,M,Presidente,1,117,"Riprendiamo. Punto n. 81 dell'ordine del giorno. Ha chiesto la parola la consigliera Erika Guichardaz, ne ha facoltà."
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Guichardaz,Erika,1976,F,PCP,2,3012,"Abbiamo ricevuto il Rapporto civico sulla salute 2024 di Cittadinanzattiva, che anche quest'anno ha voluto in qualche modo analizzare il quadro di esigibilità degli elementi fondanti del servizio sanitario nazionale, con l'idea di evidenziare criticità e punti di forza dello stesso sistema nella sua articolazione regionale. Il quadro della nostra Regione risulta essere poco edificante rispetto a questo rapporto, ma, come spesso poi ci viene rappresentato in quest'aula, quei dati non rappresentano la realtà o almeno questo è quanto ci viene detto. In qualche modo quindi vorremmo capire dall'Assessore e abbiamo evidenziato alcune tematiche salienti. Come prima cosa il rapporto evidenzia che la Valle d'Aosta ha subito un calo percentuale del 27% delle prestazioni totali erogate nel 2023 rispetto al 2019, risultando il secondo peggior dato d'Italia. Sottolinea come questo riflette un peggioramento dell'accesso e dell'efficienza del servizio sanitario. Vi è poi un peggioramento dei tempi di attesa, tema già trattato in una scorsa interpellanza. Nel rapporto viene sottolineato un incremento dei tempi di attesa particolarmente significativo per l'area oncologica, con un peggioramento del 17,74% tra il 2019 e il 2022. Anche questo è un dato particolarmente critico per quello che riguarda cure urgenti e delicate, anche se in qualche modo l'azienda su questo ha già risposto, ma lo dirà l'Assessore. Vi è poi invece un focus rispetto al ricorso all'attività libero professionale intramuraria, di cui abbiamo parlato poco fa. La Valle d'Aosta è la seconda Regione con una percentuale più alta di prestazioni di ricovero erogate in libera professione rispetto a quelle istituzionali: 0,5%, pari a 83 prestazioni su 18.000. Questo potrebbe indicare, però lo chiediamo all'Assessore, un ricorso più frequente a servizi a pagamento per sopperire a carenze nella sanità pubblica. Vi è poi anche una differenza tra le prestazioni prescritte ed erogate. La Valle d'Aosta ha anche la percentuale più alta: il 28% di discrepanza tra le prestazioni prescritte ed effettivamente erogate, segnale anche questo di una difficoltà del sistema nell'assicurare tutte le cure prescritte. Questo rapporto, messo in raffronto anche con quanto segnalato e con quanto è stato fatto dall'IRES nell'analisi che ci ha consegnato lo SPI Cgil, evidenzia anche qui quelle criticità di cui in qualche modo abbiamo ampiamente parlato. Riteniamo poi che sia Cittadinanzattiva, che lo SPI Cgil abbiano in qualche modo una certa capillarità sul nostro territorio e che in qualche modo il fatto che vengano segnalate queste problematiche credo venga fatto innanzitutto per cercare di avere delle risposte e soprattutto di incentivare in qualche modo dei miglioramenti. Alla luce di tutto questo, chiediamo all'Assessore se le analisi sopracitate, quindi quelle soprattutto del rapporto di Cittadinanzattiva, corrispondono alla realtà e quali azioni sono state messe in campo o si intendono proporre per migliorare il sistema sanitario."
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Bertin,Alberto,1966,M,Presidente,3,30,La parola all'assessore Marzi.
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Marzi,Carlo,1975,M,SA,4,10158,"Rispondo a entrambe le domande congiuntamente. Anzitutto è importante comprendere due questioni. La prima è che il rapporto civico sulla salute di Cittadinanzattiva compie l'analisi sempre sui soliti dati relativi al 2022 e in alcuni casi sui dati relativi al primo semestre 2023. Si tratta di un ritardo normale nei rapporti nazionali, ma occorre tenerne conto. È bene inoltre precisare che molto spesso questi rapporti sono redatti tutti a partire dalle stesse fonti, come, ad esempio, la valutazione dei LEA oppure del nuovo sistema di garanzia. Ogni volta che viene pubblicato un rapporto si presenta una nuova iniziativa, però ogni volta viene presentata come se si trattasse di dati nuovi o di dati aggiornati, ma i dati sui livelli essenziali di assistenza relativi al 2022 sono sempre gli stessi. Per l'ennesima volta quindi li analizziamo e li spieghiamo. La ringraziamo, pertanto, per darci nuovamente la possibilità di raccontare il grande impegno e tutta l'attenzione che sia l'Assessorato che l'Azienda USL stanno investendo per migliorare e potenziare sia la qualità dei dati e delle informazioni che vengono divulgate, sia i servizi erogati. Penso che i dati del 2022 sarà almeno la sesta o settima volta che li analizziamo in aula. Per fortuna, nel frattempo stanno migliorando. Come anticipavo, confermo che abbiamo già avuto ampiamente modo di commentare i dati riportati all'attenzione e questi sono certamente stati un importante spunto di riflessione per avviare le azioni di miglioramento. Oggi possiamo quindi aggiornare la situazione e riferire un valore più prossimo a noi rispetto alle informazioni pubblicate e riferite al 2022, oppure all'inizio del 2023. Venendo alla seconda questione che vogliamo portare all'attenzione, anche questa già più volte illustrata in quest'aula, riguarda il tema, per anni mai stato preso in esame, di quanto fedelmente descriviamo l'attività di assistenza sanitaria che eroghiamo. Si chiama qualità del dato e attiene sia alla completezza delle informazioni inserite nel flusso informativo, sia alla correttezza e alla congruenza del dato in termini di regole e codici esatti. Questo, ad esempio, visto che ho citato poc'anzi che è l'ennesima volta che trattiamo il tema, fu oggetto di un'iniziativa del collega Aggravi. Su quest'ultimo punto già sapete che stiamo investendo da tempo, sia attraverso l'istituzione dell'Ufficio flussi informativi presso l'Assessorato, dal 2023, sia attraverso un apposito gruppo di lavoro previsto dal piano della salute e del benessere sociale e oggetto di azione specifica anche nel Programma Operativo Annuale, cioè il POA 2024, del piano della salute e del benessere sociale alla scheda n. 20, approvato con delibera n. 622/2024. Il gruppo di lavoro sta affrontando la questione qualitativa del flusso, nonché la performance dell'assistenza sanitaria, individuando le aree da potenziare e proponendo azione a contrasto con la collaborazione dei clinici di riferimento. Venendo nello specifico alle questioni da lei poste, riportate nelle premesse dell'interpellanza, rispetto alla flessione del 23% il calo, come certamente sapete, era attribuibile alla difficoltà di reperire le professioni necessarie. Qui veniamo all'iniziativa n. 80 del collega Lucianaz di poc'anzi. La carenza di medici specialisti, di tecnici e di infermieri condiziona soprattutto le prestazioni ambulatoriali in quanto le risorse umane disponibili vengono ovviamente orientate prioritariamente sull'urgenza, poi per garantire la copertura nei reparti di ricovero e successivamente, con le risorse residuali, rispettando ovviamente i turni di lavoro imposti dall'USL, sulle prestazioni ambulatoriali per esterni. Tuttavia, l'incremento di assunzioni ha già permesso di recuperare parte delle prestazioni considerate e infatti lo stesso dato del primo semestre 2023, raffrontato con il 2022, ha registrato un +4,1%, che sale a un +7,5% se si considerano tutte le prestazioni di specialistica. Questo nonostante le nuove assunzioni siano state destinate a recuperare naturalmente e prioritariamente i volumi per le attività di ricovero. Nello specifico l'attività operatoria, inoltre, nel 2023 ha superato di più del 25% quella del 2019 e nei primi mesi del 2024 ha registrato un ulteriore +11%. Venendo all'altra domanda, sul più alto peggioramento dei tempi di attesa, oltre a riferirsi a un dato di ormai due anni fa, informiamo che la Struttura complessa Oncologia ed ematologia oncologica dell'Ospedale Parini di Aosta ha registrato nel 2023 un incremento delle prestazioni del 22% e il trend è confermato anche dai dati parziali di quest'anno. Il Centro Accoglienza e Servizi (CAS) garantisce inoltre ai pazienti un accesso rapido alle cure e le prime visite sono assicurate entro cinque giorni lavorativi. Dopo un calo di attività negli anni 2020 e 2021, in concomitanza ovviamente della pandemia, dal 2022 l'attività oncologica ha ripreso a crescere, registrando nel 2023 861 ricoveri con 11.456 giornate di decenza. Il trend è confermato anche quest'anno, i numeri del primo semestre del 2024 sono in linea con quelli del 2023. ""La seconda Regione con la più alta percentuale di ricoveri in libera professione"". Com'è noto, i piccoli numeri hanno un'elevata variabilità. Infatti negli anni, soprattutto gli ultimi, il valore è oscillato tra lo 02 e lo 05. Peraltro, però, Agenas monitora costantemente il rapporto istituzionale privato e i dati raccolti sui volumi regionali di attività e libera professione. In rapporto con l'attività istituzionale, hanno sempre dimostrato il pieno rispetto in Valle d'Aosta dei rapporti tra i volumi delle due fattispecie di attività. Venendo alla percentuale più alta di prestazioni effettivamente erogate rispetto a quelle previste, in parte vale quanto riferito in risposta alla prima questione, in parte valgono le considerazioni che sono d'obbligo in maniera di appropriatezza delle prestazioni. Il numero di prestazioni per abitante è superiore alla media, indice dell'esistenza di margini di recupero di appropriatezza prescrittiva, sulle quali stiamo lavorando. Venendo all'ultima domanda e cioè la discrepanza tra spesa sanitaria elevata e i traguardi ottenuti in termini di copertura della domanda, lei, collega Guichardaz, la prima cosa che mi deve considerare è che non sia mai, non fosse così, la cosa che tutti quanti ci starebbero dicendo è che non mettiamo abbastanza risorse sulla sanità pubblica. Veniamo invece all'oggetto di analisi di questo dato. Prima di tutto, lo citavo poc'anzi rispondendo al collega Lucianaz alla interpellanza n. 80, i problemi del servizio sanitario pubblico ad oggi in Italia sono sempre gli stessi tre di cui sopra. Sgomberiamo le liste di attesa, perché ho chiaramente detto quanto sopra e non è la prima volta che lo dico. Restiamo invece su due questioni drammatiche, ma sulle quali si può cercare di fare qualcosa: la prima è il numero dei professionisti a 360 gradi, dai medici a tutti i professionisti sanitari previsti, e la seconda è il finanziamento del servizio sanitario pubblico che in questo momento in Italia è oggetto di un confronto serratissimo tra lo Stato centrale e tutte quante le Regioni, non vi sto a spiegare perché. In Valle d'Aosta questo problema, con estremi sacrifici da parte di tutti, non c'è e non ci sarà neanche per i prossimi anni, perché il dato di riferimento sul quale abbiamo cercato di stabilizzare la spesa sanitaria nei prossimi anni rispetto alla copertura finanziaria dei LEA, lo vedrete nel prossimo bilancio di previsione, sarà oggetto sicuramente di confronto più approfondito in aula. È però importante dire che quello che abbiamo cercato di fare col prossimo bilancio di previsione sulla spesa sanitaria è la copertura e la stabilizzazione su tutto il triennio della stessa cifra per quanto riguarda i livelli essenziali di assistenza. Nell'attuale previsionale, quello 2024-2025-2026, la spesa di riferimento per la copertura dei livelli essenziali di assistenza sul 2024 era di 277 milioni, per poi essere di 270 milioni sul 2025 e di 266 milioni sul 2026. Anche semplicemente questa discrepanza tra la prima annualità del bilancio di previsione vecchio rispetto alla seconda annualità, sempre del bilancio di previsione vecchio, creava dei problemi, ad esempio, all'Azienda USL per la predisposizione del proprio bilancio di previsione. Naturalmente nel 2024 lei deve fare il bilancio di previsione per il 2025, nel 2023 l'ha dovuto fare per il 2024 e così possiamo andare avanti. Avendo delle cifre sulla seconda annualità del triennale più basse di quelle dell'anno in corso, c'erano sempre dei problemi, quindi spesso si andava in deroga col bilancio di previsione non consentendo all'Azienda USL della Valle d'Aosta di avere il proprio bilancio approvato il 1° gennaio dell'anno successivo. Con la stabilizzazione che noi stiamo facendo dei livelli essenziali di assistenza su tutto il triennio, addirittura in crescita e cioè a 278 milioni di euro, noi di fatto stiamo garantendo una stabilizzazione della copertura sanitaria, per cui la prima cosa che dobbiamo tutti dirci è che col sacrificio di tutti, con un'analisi di tutti, perché tanto queste cose qua, io ve lo posso assicurare, le dico qua ma non è che diano particolare merito, anzi magari domani mi trovo delle lettere che mi dicono ""ma se ci mettete i soldi, perché io non riesco a fare la visita tra un giorno, due giorni, tre giorni"" e via discorrendo. Questo lo dico a fattor comune perché l'oggetto del contendere è quello e me lo chiedono continuamente. Siccome a noi spetta il lavoro di fare l'Amministratore, quindi di fare delle scelte anche programmatorie e strategiche, rispetto all'ultima domanda della sua iniziativa, è assolutamente importante rappresentare questo. A tutto ciò si collega naturalmente anche la garanzia della spesa sul Titolo II sugli investimenti. Penso che siamo una delle poche aziende uniche sanitarie locali a garantire un finanziamento da 6.650.000 euro tutti gli anni, quindi questo, indipendentemente da quelle che parrebbero essere discrepanze tra quanto investiamo e quanto otteniamo, in realtà è una cosa positiva per la nostra sanità."
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Bertin,Alberto,1966,M,Presidente,5,60,"Per la replica, la parola alla consigliera Erika Guichardaz."
47963,XVI,07/11/2024,"ASSISTENZA SANITARIA E OSPEDALIERA, Piano socio-sanitario regionale",it,Guichardaz,Erika,1976,F,PCP,6,3164,"Assessore, ogni volta lei dice ""sono gli stessi dati"". Certo, sono gli stessi dati, ma se ne aggiungono sempre di nuovi: ad esempio, le prestazioni effettivamente erogate rispetto a quelle prescritte, io nel rapporto Agenas non le avevo viste. Questo è un esempio. Anche su questo, Assessore, lei lo sa benissimo perché siamo anche stati in maggioranza assieme e ne abbiamo ampiamente discusso, ma una delle priorità che metteva in campo la nostra forza politica era la questione dell'Osservatorio, ma non per un puntiglio nostro, perché ogni volta andiamo a scontrarci con quei dati ed evidentemente, se nessuno di noi li capisce, perché oggi è l'iniziativa mia, del consigliere Lucianaz, e via dicendo, ma in ogni Consiglio è così, evidentemente c'è un problema, Assessore, con cui lei deve iniziare a fare i conti. Soprattutto - questo io lo dico in ogni sede e in ogni luogo - non possiamo certo dire che soldi non ce ne sono e c'è scritto anche nelle premesse della mia interpellanza, perché effettivamente non possiamo dire che soldi in bilancio non ne vengano messi. Mi permetta però - poi ci torneremo sull'iniziativa prossima del J.B. Festaz, che forse è anche più facile da comprendere essendo una piccola realtà -, se si passa da 2 a 5 milioni e se la qualità del servizio peggiora e la gente se ne va, una domanda ce la possiamo porre? Possiamo chiederci come mai, aumentando le risorse così tanto, alla fine arriviamo a queste conclusioni? Evidentemente i risultati non si vedono e, sotto questo punto di vista, anche sulle liste d'attesa, mi permetta, quelle liste di galleggiamento fanno venire l'orticaria a tutti quelli che chiamano il Cup e dicono loro: ""siete messi nel galleggiamento"", che vuol dire: aspettate, sperate e non avrete mai la possibilità di essere visitati. Questo è quello che percepisce la gente. Dopodiché per voi è una cosa sensata, continuate a farla, ma non è così che date delle risposte effettive alle persone. Guardi, Assessore, io ho sbagliato, non le ho inviato il video di cui le ho parlato ieri, ma glielo invio. Se si dice a una persona che aspetta un'operazione di un'ernia quando ha priorità alta: ""devi aspettare un anno"" e poi, telefonando in una clinica privata, gli si dice: ""sono 6.000 euro ma possiamo metterci d'accordo, magari sono 3.000"", qui un problema c'è. Dopodiché magari lei mi dirà che è un'intervista falsa e questo, secondo me, andrebbe riportato, perché, se queste cose escono sui quotidiani e sulle trasmissioni nazionali, da una parte c'è comunque un ritorno di immagine sulla Valle d'Aosta che non è positivo. Glielo dico perché, purtroppo, nella mia vita ho anche avuto accanto a me delle persone con gravi disabilità e anche solo nella scelta di dove andare in vacanza la prima cosa che si guardava era se si era vicini a un ospedale e com'era il sistema sanitario di quella regione. Erano le prime scelte su cui andavamo a individuare la regione in cui andare in vacanza. Io le dico, Assessore, secondo me, prenda queste iniziative come iniziative che vogliono in qualche modo aiutare e non certo mettere sempre in croce la sanità valdostana, che sappiamo benissimo fa degli sforzi enormi."
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,1,103,"Interpellanza n. 82 dell'ordine del giorno. Ha chiesto la parola il consigliere Restano, ne ha facoltà."
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Restano,Claudio,1964,M,RV,2,3379,"Parliamo del servizio di tate familiari. Siamo venuti a conoscenza di una nota che le tate familiari libero professioniste hanno inviato all'Amministrazione regionale, agli uffici dell'Amministrazione regionale, in buona sostanza. Le tate chiedono di avere un aumento del rapporto numerico tata-utenti, che attualmente è di uno a quattro. Arrivano a questa richiesta dopo una serie di valutazioni e di confronti con altre realtà. Vi dico che nella Provincia di Trento sono autorizzati cinque bambini, quindi un utente in più; nel Veneto per le tate è autorizzata l'assistenza a sei bambini; in Valle d'Aosta se ne autorizzano quattro e, laddove vi è il figlio di una tata con più di 3 anni, è ammesso anche il quarto bimbo, ma il servizio deve essere gestito dalla mamma... il quinto bimbo. Ovviamente è stato un servizio per noi sempre di eccellenza, un servizio anche sviluppato sul territorio, che ha permesso ai Valdostani di risiedere in montagna e di avere chi erogava un servizio fornito, di grande professionalità, capacità organizzative, persone con spiccato senso di responsabilità, che avevano come obiettivo il benessere dei bambini. Anche altri servizi analoghi a questo hanno gli stessi obiettivi e svolgono in uguale maniera il servizio. Va detto però che, per esempio, il servizio di nido gode di un rapporto utente-educatore o tata che è di uno a otto, quindi notevolmente più elevato. Capite che il bilancio alla fine del mese è completamente diverso. Perché le tate sono arrivate a questa richiesta? Ovviamente perché vi sono state una serie di modifiche nel tempo, per esempio, l'inserimento anticipato alla scuola dell'infanzia dei piccoli utenti, quindi anticipato di mesi, fa sì che dei piccoli utenti che usufruiscono del servizio di tata a fine anno lascino il servizio e la tata da quattro utenti scende a tre. Se magari nel contempo uno di questi bimbi è preso solo part time, la tata ha un ulteriore buco, quindi capite che le entrate sono sempre minori. Il poter aumentare, almeno come loro sottolineano, di un'unità, se non di due, permetterebbe di riequilibrare i conti finanziari all'interno del servizio offerto. Credo sia in arrivo o sia già arrivata un'ulteriore richiesta da parte delle tate, sempre agli uffici della Regione, che chiedono un adeguamento della retta che devono pagare i genitori di questi bimbi al servizio tate familiari, per avvicinarla alla retta che viene pagata per il servizio di nido. Ovviamente da una parte, a parità di ISEE, si paga una retta di 272 euro e dall'altra 487 euro, quindi c'è una sostanziale differenza, al di là poi di quanto viene dato dalla Regione. Vi è anche un'ulteriore richiesta, che è quella che riguarda il riconoscimento del buono pasto, che è di 1 euro. Capite, utilizzano prodotti del territorio, la merendina è gratuita, il pasto viene dato solo a 1 euro, sembra un pochino poco per tutto questo, per poter continuare a erogare un servizio di questo tipo. A meno che la scelta politica non sia completamente diversa, andiamo tutti a lavorare nell'asilo nido e, visto che qualcuno dice che sarà gratuito, eroghiamo il servizio gratuito di asilo nido. È però una scelta politica che deve essere manifestata. Quello che si chiede sostanzialmente, Assessore, alla fine, è se si vuole fare una valutazione e andare incontro a queste richieste, oppure se si intende prendere un percorso diverso."
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,3,27,Risponde l'assessore Marzi.
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Marzi,Carlo,1975,M,SA,4,645,"Collega Restano, avrei voluto risponderle in maniera molto breve, due paginette, che stavamo già facendo, però, vista la presentazione della sua iniziativa, le devo dire che lei ne sa più di me, per cui sicuramente avrà anche garanzia rispetto al fatto che non stiamo solo già facendo, ma che ci sono già state anche delle interlocuzioni con il Dipartimento politiche sociali e che nel prossimo bilancio le cose che lei auspica verranno raccolte. Per risparmiare tempo per tutti, quindi credo che sarà assolutamente soddisfatto dell'interpellanza e anche delle fonti che le hanno rappresentato più di quanto ne sappia l'Assessore di riferimento."
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,5,37,"Consigliere Restano, a lei la parola."
47964,XVI,07/11/2024,"ASSISTENZA SOCIALE, Famiglia, tutela dell'infanzia",it,Restano,Claudio,1964,M,RV,6,162,"Assessore, la ringrazio per la sua risposta, però voglio significare che è difficile saperne più di lei. Noi quindi valuteremo il bilancio quando sarà sottoposto."
47965,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,1,80,"Punto 83. Ha chiesto la parola alla consigliera Erika Guichardaz, ne ha facoltà."
47965,XVI,07/11/2024,"ASSISTENZA SOCIALE, Assistenza socio-sanitaria",it,Guichardaz,Erika,1976,F,PCP,2,4873,"Questa mattina i colleghi Aggravi e Manfrin hanno affrontato la tematica della proclamazione dello stato di agitazione rispetto al J.B. Festaz, noi qui andiamo a fare un passo successivo oltre alle richieste da loro portate ed è per questo che, di comune accordo, avevamo deciso di non inserire anche questa interpellanza. Come per la questione dell'ampliamento dell'Ospedale Parini, credo che la posizione del nostro gruppo regionale rispetto alla questione del J.B. Festaz sia nota, ossia ci siamo dette contrarie allo spostamento della RSA e dell'UAP a Variney perché eravamo convinte che quello spostamento avrebbe portato a un peggioramento del servizio, che poi si è verificato, tanto da dover mettere addirittura una commissione a verificare lo stato dell'arte e poi perché vi era anche un'esternalizzazione, ma dall'altra parte perché pensavamo che fosse sbagliato che persone con una certa esperienza andassero a occupare posti in Ospedale per poi essere riassorbiti nell'Ospedale di comunità. In qualche modo, durante le tante interpellanze che si sono susseguite in quei mesi di luglio e agosto del 2023, avevamo iniziato a dire che ci sembrava un po' il gioco delle tre carte, dove a un certo punto io sposto la RSA a Variney e esternalizzo, sposto chi era nella RSA in Ospedale, mi si libera a questo punto l'Ospedale di comunità e poi chissà che o l'Ospedale di comunità o in qualche modo il reparto ospedaliero arrivino anche quelli a un'esternalizzazione. Questo era un po' il quadro che ci eravamo fatte durante quel periodo, quindi avevamo insistito, ad esempio, sulla mobilità intercompartimentale, perché sapevamo che era già stata utilizzata, come da lei peraltro confermato in diverse delle nostre interpellanze, sapevamo che c'era la possibilità, quindi, se in qualche modo decidiamo di mandare le persone in Ospedale, intanto, secondo noi, doveva essere chiesto a tutti quelli della casa di riposo, e non solo a una parte, ma anche lì ci era stato significato che c'era un gruppo, questo gruppo voleva andare tutto assieme e questo gruppo voleva tornare tutto insieme. Questa è un po' la sintesi di quello che è avvenuto. Intanto i lavori dell'Ospedale di comunità sono iniziati, in qualche modo stanno anche procedendo, vi è stata anche l'aggiunta delle colonne idriche, come ricordava oggi durante la mattinata, quindi in qualche modo si è andati avanti sotto quel punto di vista. Ora stiamo quasi arrivando al dunque, perché mi sembra di ricordare che comunque avesse detto che l'Ospedale di comunità apriva nel 2025 e il 2025 è alle porte, comunque vi è anche un arco temporale in cui lo spostamento delle persone che sono in Ospedale... devono essere accolte di nuovo nell'Ospedale di comunità. Con questa interpellanza come primo punto chiediamo proprio lo stato dell'arte rispetto ai tempi di apertura del nuovo Ospedale di comunità e anche quindi la coincidenza della fine della durata dell'assegnazione temporanea del personale, ovvero quando intendiamo aprire l'Ospedale e quando questo personale rientra nella struttura del J.B. Festaz. Nel mentre però abbiamo analizzato le varie delibere che stanno uscendo nel tempo e ci siamo accorti che vengono sì fatte delle chiamate - ce lo aveva anche lei accennato - per del personale OSS o infermieristico, ma in alcune delle premesse abbiamo trovato una cosa un po' strana, ossia che persone in graduatoria, con raggiunti limiti di 36 mesi di lavoro, non vengono considerate. Nonostante sappiamo esserci dei posti vacanti, si procede andando avanti, oppure addirittura andando verso un'agenzia interinale. L'altra domanda quindi è se corrisponde al vero che degli operatori con 36 mesi presso il J.B. Festaz non siano stati assunti. Già questa mattina il consigliere Manfrin ha chiesto rispetto alla questione della dotazione organica, al fatto che anche noi abbiamo visto che c'era un posto nel servizio di portineria e che questo non è stato coperto da personale con limitazioni. Lei oggi ha già dato una risposta, quindi veda lei se replicarla oppure evitare. Sicuramente quello che dico è che, nel caso in cui ci dovesse essere una mobilità, a questo punto cadrebbe completamente quanto mi ha detto la scorsa volta, ossia che quel personale non poteva essere recuperato all'interno della struttura, perché possiamo benissimo spostarlo in ospedale. Ci sono tanti posti a disposizione, quindi come possiamo tranquillamente spostare il personale senza limitazioni possiamo benissimo spostare anche il personale con limitazioni. Poi le chiediamo gli sviluppi rispetto allo stato di agitazione. Oggi ci ha già detto che sembra non esservi stato un accordo, però volevamo comprendere meglio, anche perché ha detto che era stato convocato e poi non si è presentato, mi sembra di aver capito così. Vorremmo quindi capire meglio questa parte rispetto allo stato di agitazione indetto dai sindacati."
47965,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,3,27,Risponde l'assessore Marzi.
47965,XVI,07/11/2024,"ASSISTENZA SOCIALE, Assistenza socio-sanitaria",it,Marzi,Carlo,1975,M,SA,4,9357,"In prima istanza, collega Guichardaz, come poc'anzi detto anche al collega Restano, la presentazione della sua interpellanza - ma questo come di consueto e dandole anche del merito - dimostra che lei ha già molto più di quanto io non possa darle in termini di informazioni, per cui assolutamente lei fa delle domande retoriche alle quali ha già le risposte. Soprattutto poi perché, in realtà, anche rispetto alle interrogazioni n. 54 e n. 55 di questa mattina, noi abbiamo fornito tutta una serie di informazioni. Parto dalla fine. Io non ho detto che non mi sono presentato in conciliazione: io ho detto che non posso presentarmi in conciliazione perché in conciliazione, presso gli uffici di prefettura, in questi casi gli Assessori non possono presentarsi. Nonostante questo, però, io ho incontrato le rappresentanze sindacali il 29 di ottobre in un incontro molto articolato, durato due ore, nel quale ho risposto a tutte le domande che mi sono state fatte e abbiamo percepito, è a verbale, una soddisfazione da parte anche delle rappresentanze sindacali rispetto a tutti i dati che ci hanno richiesto che fondamentalmente poi non erano null'altro che i dati finanziari che io questa mattina ho rappresentato in risposta della n. 54 e della n. 55. Che dati finanziari mi sono stati chiesti? Mi è stato chiesto l'importo del contributo annuale per il massimo del 30% dei costi, ai sensi dell'articolo 12 della n. 34/2004. Ho rappresentato stamattina che si è passati da un contributo, ai sensi dell'articolo 12 della n. 34/2004, di 860.000 euro nel 2018 agli attuali 1.600.000 euro. Mi è stato poi chiesto qual è il contributo per quanto riguarda la quota capitaria: era 1.874.000 euro nel 2018, è 2.600.000 euro ad oggi, anche perché si è passati da una quota capitaria di 115 euro per le protette... di 125 euro per le protette a un'attuale quota capitaria di 130 euro per le protette e di 140 euro per quanto riguarda le protette plus, quindi naturalmente è cresciuto. Ci sono poi naturalmente dei contributi straordinari per quanto riguarda le spese correnti, ad esempio gli attuali 750.000 euro per quello che è il discorso del contributo alle spese contrattuali, in aumento per quanto riguarda questo settore. È stato fatto per gli altri Enti locali, è stato fatto anche per il Jean Boniface Festaz. Ho ricordato il contributo straordinario per gli investimenti da 500.000 euro per quanto riguarda le colonne d'acqua, a seguito anche del sopralluogo da voi richiesto per andare a guardare l'ospedale di comunità nel riscontrare questo tipo di problematiche che prontamente sono state trasferite. Tutto questo fa sì che a tutti gli effetti si sia passati da un trasferimento a favore del Jean Boniface Festaz di 2.734.000 euro, contributi inclusi nel 2018, agli attuali 5.220.000 euro. Se questo poi viene trasformato in minutaggio reso a favore delle persone anziane in difficoltà presso il Jean Boniface Festaz, ad oggi siamo recordmen in tal senso a livello regionale, con un rispetto assoluto dei minutaggi per persone in difficoltà presso questa struttura. Naturalmente, se si va anche a trasformare tutto questo in quota capitaria, anche in tal senso il Jean Boniface Festaz è assolutamente la struttura in Valle d'Aosta che più rispetta questo genere di parametri. Naturalmente una volta fatta un'analisi lunga 120 minuti, ... due ore rispetto ai 10 attuali, voi capirete che c'è stata una possibilità di approfondire il tema in maniera assoluta. Veniamo alle sue domande, perché sennò, dopo che le ho per l'ennesima volta rappresentato tutto in replica, mi dice che non le ho risposto puntualmente a ogni singola domanda. Veniamo pertanto alla risposta n. 1, che è lo stato dell'arte rispetto ai tempi di apertura del nuovo Ospedale di comunità. Il PNRR, che ha finanziato l'Ospedale di comunità presso Jean Boniface Festaz, prevede che la struttura apra nella primavera del 2026. Circa la realizzazione possiamo riferire che sono in corso i lavori di completamento inerenti alla zona di ingresso e alla palestra, mentre il reparto è già pressoché terminato, quindi rispettando i tempi e prevedendo la consegna e la messa in opera di tutti gli arredi. Venendo alla domanda n. 2 ""se corrisponde al vero che gli operatori socio-sanitari impiegati per 36 mesi presso il Jean Boniface Festaz non siano stati assunti nonostante i tanti posti vacanti"": l'Azienda riferisce che sono sei le figure vacanti di operatore socio-sanitario nel servizio della casa di riposo per quello che riguarda l'attuale modifica della pianta organica, però è da precisare che quattro di queste restano temporaneamente coperte dal personale assunto a tempo indeterminato e assegnato fino ad agosto 2023 al servizio socio-sanitario RSA e UAP, che non è temporaneamente transitato in Azienda USL. Queste quattro unità di personale OSS saranno assegnate all'Ospedale di comunità quando lo stesso sarà presso il Festaz. È solo in quel momento che di fatto si renderanno libere le quattro posizioni di OSS presso la casa di riposo, perché ad oggi naturalmente queste persone stanno lavorando all'interno del Festaz negli altri reparti. Ad oggi quindi, diversamente da quanto sostenuto, i posti vacanti per le figure di OSS risultano effettivamente nel numero di due e non di sei. È bene specificare, inoltre, che l'Azienda Jean Boniface Festaz nella seconda metà del 2023 ha stabilizzato con contratto a tempo pieno e indeterminato 10 OSS, riducendo drasticamente le posizioni vacanti che a loro volta sono coperte con tempi determinati. Le posizioni temporaneamente coperte da personale a tempo determinato sono legate, tra l'altro, a contratti di sostituzione per assenze lunghe di personale a ruolo. È da precisare che nessuno degli operatori in questione ha o raggiungerà con i rapporti in essere un periodo superiore ai 36 mesi di servizio che lei cita. Preso atto dell'avvenuta approvazione definitiva della pianta organica, il CDA del Festaz ha ritenuto di autorizzare il Direttore all'assunzione a tempo pieno e indeterminato di n. 2 OSS, al fine di ricoprire le uniche due posizioni vacanti che ad oggi di fatto sono presenti, come abbiamo evidenziato. Pertanto, all'esito di ciò, non vi saranno fino all'apertura dell'Ospedale di comunità posizioni OSS non occupate da personale a tempo indeterminato. Venendo alla domanda n. 3 ""se il personale vacante presente nella dotazione organica da assegnare al funzionamento del Festaz è stato proposto al personale con limitazioni"", l'Azienda riferisce che attualmente non vi sono posizioni vacanti nel servizio di portineria, come richiamato anche alle interrogazioni (punti n. 54 e n. 55) di questa mattina. Venendo alla domanda n. 4 ""gli sviluppi dello stato di agitazione proclamato da parte di tutti i sindacati valdostani con l'esplicitazione degli intendimenti dell'Amministrazione per cercare di reinstaurare un clima collaborativo"", come già precisato e richiamato stamattina discutendo le interrogazioni, gli uffici regionali dei servizi di prefettura competenti, in merito alla gestione del tentativo di conciliazione instaurato da sindacati nei confronti della Casa di riposo Festaz, hanno comunicato che il tentativo di conciliazione ha avuto esito negativo a seguito dell'incontro del 30 ottobre scorso, dove, lo rispecifico, gli Assessori non possono partecipare, però avevano risposto il giorno prima a tutte le domande dei sindacati... tra le parti che naturalmente possono presentarsi. Tuttavia è utile evidenziare che dal verbale emergono degli spunti positivi in tal senso da parte della casa di riposo che ha comunicato che a partire dall'anno 2025 sarà possibile allocare risorse aggiuntive per le sostituzioni del personale e inoltre che saranno appunto stabilizzate a breve due delle sei posizioni OSS vacanti, ricordando quindi che le altre quattro sono coperte da personale assunto a tempo indeterminato, assegnato temporaneamente alla casa di riposo e che transiterà all'Ospedale di comunità solo una volta che questo verrà aperto. Verrà aperto, era la prima domanda, quindi dalla primavera del 2026, per cui ci sono 18 mesi per poter fare tutta una serie di scelte. È anche utile rappresentare che, anche rispetto alle richieste che sono arrivate da parte del personale che era presente nella struttura sanitaria e che dovrebbe poi andare ad aprirsi con l'Ospedale di comunità, queste figure professionali, quindi le OSS e le infermiere hanno chiesto tutte quante assieme di poter transitare presso il Parini - sono le risorse che sono state utilizzate per riaprire il Reparto di Neurologia, a proposito del fatto che ci troviamo in una situazione di difficoltà - e noi avevamo anche detto, nel progetto fatto su loro richiesta di andare tutte quante assieme e di poter tornare tutte quante assieme, che sarebbe stato un momento formativo per loro. Possiamo esplicitare, dopo che questo è avvenuto, che sia da parte loro l'esperienza è così positiva che addirittura stanno manifestando ufficialmente la possibilità di continuare a operare presso il Parini, sia da parte del Parini, nei confronti di questo personale, sia OSS che infermieristico, la risposta è stata assolutamente positiva. Anche in tal senso quindi non crediamo di aver fatto qualcosa di strano, ma abbiamo semplicemente cercato di trovare una soluzione che andava a fare il bene della Comunità valdostana nel suo complesso."
47965,XVI,07/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,5,60,"Per la replica, la parola alla consigliera Erika Guichardaz."
47965,XVI,07/11/2024,"ASSISTENZA SOCIALE, Assistenza socio-sanitaria",it,Guichardaz,Erika,1976,F,PCP,6,4066,"Assessore, nessuno dice che non avete fatto il bene della Comunità. Quello che dico io è che era piuttosto comprensibile, ma lo era già nel momento in cui avete fatto quello schema di accordo, quindi a quel punto, io ribadisco, andava chiesto a tutto il personale del J.B. Festaz. Mi permetto anche di dire: perché allora il personale delle micro, anche quello, non ha la possibilità di fare un periodo formativo in Ospedale, anziché quelle di Introd adesso devono andarsene a Morgex e via dicendo? Diamo a tutti questa grande possibilità se l'idea è quella e ribadisco, perché, secondo me, il disegno era già chiaro dall'inizio, cioè, quando si è deciso di spostare la RSA Variney ed esternalizzarla, di spostare il personale in Neurologia. Certo, come ha detto lei, nello schema di accordo c'era scritto: ""assicurando allo stesso la necessaria formazione, nonché maturazione di esperienze in vista del successivo impiego presso l'Ospedale di comunità"". Io credo che alle persone non piaccia andare avanti e indietro come dei pacchetti, questo è piuttosto evidente, quindi era piuttosto normale che questo avvenisse. Io fin dall'inizio dico: ma perché non si fa una mobilità intercompartimentale? Perché questa possibilità non viene data a questo punto a tutti? Io le dico, Assessore, noi su questo vigileremo con molta attenzione perché su questo abbiamo speso iniziative su iniziative e lei se lo ricorda bene, tant'è che ha parlato di feuilleton mica per niente, perché ho un faldone di questo tipo. Sotto questo punto di vista, io gliele tirerò tutte fuori, perché tutte le volte le ho detto: ma perché non fa una mobilità? Glielo ho chiesto mille volte. Se adesso questa mobilità avviene, io dico a tutti gli OSS del territorio di fare la stessa identica cosa, perché a questo punto, se l'idea è quella di esternalizzare tutto quello che sta all'esterno per portarlo in Ospedale, può essere una scelta, allora si dà la possibilità a tutti e non solo a chi si vuole. Dall'altra parte, lei continua a parlare di soldi ed è giusto, perché i soldi vengono messi dall'Amministrazione regionale, ma, quando parliamo di finanziamenti, poi non guardiamo se questi finanziamenti vanno in porto, com'è l'assistenza, la qualità e le condizioni del lavoro? Mi sembra un po' come dire che chi vende mutande non sa che cosa fa il vicino, che vende calzini. Questo mi sembra di dire. Anche sotto questo punto di vista io, Assessore, la invito non solo a dire: ""abbiamo dato i soldi"", ma se quei soldi vanno a buon fine. Sotto questo punto di vista, l'ha detto anche lei oggi: ha detto che sostituzioni di 60 giorni vengono fatte in modo diverso e vengono impiegate le persone che sono lì. Non credo ci voglia uno scienziato a capire che questo porta un aggravio di lavoro al personale che c'è lì ed è del personale che già svolge un lavoro che non è proprio un lavoro non usurante, tant'è che da tempo chiediamo tutto questo. Forse i suoi numeri sono da rivedere perché, da quanto ho sentito oggi dal collega Manfrin, un OSS si deve essere appena licenziata, quindi molto probabilmente i numeri stanno ancora aumentando. Rispetto al fatto che lei non potesse andare in conciliazione, mi chiedo, se lei non potesse andare, perché è stato invitato. Cioè, se uno non può, ma perché è stato invitato? Cioè, secondo me, non doveva nemmeno essere invitato. Questa è la mia opinione... (intervento dell'assessore Marzi fuori microfono) ...no, che non va in conciliazione certo, ma perché è stato invitato? Quello che io voglio significare è che se le organizzazioni sindacali le hanno chiesto... e basta vedere un'altra delibera interessante dell'ottobre 2024, cioè quando si dice in sostanza che il Consiglio di amministrazione non fa altro che quello che gli viene detto dall'Assessore. Se quindi l'Assessore chiede di razionalizzare, loro razionalizzano. Io non so... le farò avere la lettera, Assessore, in modo che possiamo in qualche modo confrontarci, ma, sotto questo punto di vista, molto probabilmente allora parli con chi ha nominato in quel Consiglio di amministrazione."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,1,135,"Abbiamo lasciato indietro il punto n. 67, lo recuperiamo in questo momento. Ha chiesto la parola il consigliere Restano, ne ha facoltà."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Restano,Claudio,1964,M,RV,2,2128,"Con questa interpellanza parliamo di agricampeggi per sapere quali sono le intenzioni del Governo rispetto alla normativa che potrebbe riguardarli. Per correttezza devo dire che la prima volta che si è parlato di agricampeggi è stato, credo, nel novembre 2022, a seguito di un'interrogazione da parte dei colleghi del gruppo Lega, che chiedevano qual era la tempistica di approvazione della legge sulla multifunzionalità in agricoltura. Durante la risposta dell'allora assessore Sapinet venne citato anche l'agricampeggio, perché, completando la risposta, disse: ""vi sono ancora alcuni aspetti particolarmente importanti relativi allo svolgimento di alcune tipologie di attività finora non previste nella normativa attuale, quali l'agricampeggio..."" e poi proseguiva con altro. La questione è stata poi ripresa sette mesi dopo dalla collega Minelli nel corso di un'interpellanza, che tendeva a sapere, oltre ad altre cose, lo stato dell'arte sulla riforma della legge n. 29, che è quella legge che regolamenta gli agriturismi. Nelle premesse dell'interpellanza la collega Minelli ricordava un emendamento da lei presentato sulla legge, devo dire famosa legge n. 8, che riguardava il periodo Covid. Aveva inserito un emendamento dove si parlava di strutture agrituristiche che potevano prevedere spazi aperti destinati all'insediamento temporaneo di un massimo di tre tende o caravan, per un massimo di 9 persone ospitate, alle quali siano riservati un servizio igienico, una doccia e un lavabo. Praticamente introduceva il concetto dell'agricampeggio. Ricordo anche la mia posizione su questo emendamento, che non era del tutto positiva. Detto questo, non si può nascondere che il fenomeno dell'agricampeggio è un fenomeno in evoluzione, che ben si potrebbe sposare con la nostra realtà territoriale qualora ben coordinato e regolamentato. Siccome quindi in altre regioni sta crescendo a dismisura, ci si chiede cosa si potrebbe fare in Valle d'Aosta e qual è lo stato dell'arte della norma, se siamo a buon punto, se la si vuole recepire, se si vuole farne una a parte. Solo per sapere quale potrebbe essere il punto di caduta."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,3,28,Risponde l'assessore Carrel.
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Carrel,Marco,1992,M,PA,4,1880,"Con la legge regionale n. 8/2020 ""Assestamento al bilancio di previsione della Regione autonoma Valle d'Aosta per l'anno 2020 e misure urgenti per contrastare gli effetti dell'emergenza epidemiologica da COVID-19"", è stata approvata una modifica alla legge regionale n. 29/2006 relativa alla nuova disciplina dell'agriturismo, introducendo la possibilità di prevedere, nei pressi di strutture agrituristiche, spazi aperti destinati all'insediamento temporaneo di un massimo di tre tende o caravan, per un massimo di 9 persone ospitate, esattamente come ha detto lei nella sua illustrazione. Il Coordinatore del Dipartimento Agricoltura ha affermato che il comma 5-bis, così come il comma 5-ter, che sono stati aggiunti con la legge n. 8/2020, non trovano organico riferimento nella norma regionale in materia di agriturismo. Ci tengo inoltre a sottolineare, per completezza dell'informazione, che al 4 novembre del 2024, secondo quanto mi è stato riferito, non è pervenuta agli uffici nessuna richiesta di agricampeggio, quindi dal 2020 al 2024 ad oggi non è attuata questa norma. Nel corso del 2023 gli uffici competenti dell'Assessorato dell'agricoltura e risorse naturali hanno lavorato a un disegno di legge regionale sulla multifunzionalità in agricoltura, che, tra le altre tematiche, va a riscrivere la norma della materia trattata in questa vostra iniziativa. La proposta degli uffici, inserita nella bozza, prevede la possibilità di effettuare attività di ricettività in spazi aperti rivolta al soggiorno di ospiti in allestimenti mobili, a condizione che gli stessi non risultino ancorati nel terreno in modo permanente e presentino caratteristiche dimensionali e tecniche conformi alle disposizioni vigenti. Detto testo normativo, attualmente ancora in fase di analisi e definizione, è stato inserito tra gli obiettivi del DEFR 2025-2027, approvato lo scorso Consiglio."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,5,49,"Per la replica, la parola al consigliere Restano."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Restano,Claudio,1964,M,RV,6,447,"Grazie Assessore. Apprendo con soddisfazione che ci state lavorando. È trascorso parecchio tempo dalla prima richiesta dei colleghi della Lega, spero che per fine legislatura si possa arrivare alla definizione della norma. Mi permetto solo di sottolineare che, se non è previsto dalla norma, difficilmente arriveranno delle richieste, quindi cerchiamo di approvare questa norma e poi probabilmente gli imprenditori presenteranno le loro richieste."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,7,59,"Ha chiesto la parola il consigliere Cretier, ne ha facoltà."
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Cretier,Paolo,1963,M,FP-PD,8,60,Per chiederle una breve pausa e una riunione di maggioranza.
47966,XVI,07/11/2024,"AGRICOLTURA, Agriturismo, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,9,153,Il Consiglio è sospeso. La seduta è sospesa dalle ore 18:18 alle ore 18:50 e alla ripresa dei lavori assume la Presidenza il vicepresidente Marguerettaz.
47967,XVI,07/11/2024,"SPORT E TEMPO LIBERO, Manifestazioni sportive",it,Marguerettaz,Aurelio,1963,M,Presidente,1,132,"Grazie colleghi. Ricominciamo i nostri lavori. Punto n. 84 all'ordine del giorno. Per la presentazione, la parola al collega Brunod."
47967,XVI,07/11/2024,"SPORT E TEMPO LIBERO, Manifestazioni sportive",it,Brunod,Dennis,1978,M,RV,2,3443,"Faccio riferimento alle informazioni riportate sull'articolo di ""Aostasera"" del 24 settembre, dove si apprende quanto segue: ""Il Giro d'Italia torna in Valle d'Aosta, nel 2025 possibile arrivo di tappa in Val d'Ayas. Secondo le indiscrezioni, la località della Bassa Valle dovrebbe ospitare il finale della terzultima frazione della Corsa Rosa. La data ipotetica è quella di venerdì 30 maggio"". Riportiamo poi anche i contenuti dell'articolo de ""La Vallée Notizie"" del 28 settembre: ""Il Giro d'Italia arriverà ad Ayas, data possibile venerdì 30 maggio. Presto la conferma del tracciato della Corsa Rosa"". Sempre nell'articolo de ""La Vallée"" vengono riportati inoltre i seguenti dettagli e informazioni: ""Potrebbe essere Ayas la sede di tappa valdostana del Giro d'Italia 108, che verrà presentato a metà novembre da RCS Sport. Secondo le prime indiscrezioni che trapelano, venerdì 30 maggio 2025 la Corsa Rosa, che partirà sabato 10 maggio per chiudersi domenica 1° giugno a Roma... dovrebbe esserci la terzultima tappa da Borgomanero ad Ayas con le salite del Col d'Arlaz, del Col Zuccore e del Col de Joux nel finale. Il giorno dopo, sabato 31, il via da Brusson o Verrès, o più probabile del Canavese, per il Sestriere, con il Colle delle Finestre che vogliono inserire anche gli organizzatori del ""Tour de France 2025"" e poi trasferimento all'aeroporto di Torino per raggiungere Roma in aereo per il gran finale capitolino"". In seguito a questi articoli si sono susseguiti, ovviamente, nelle settimane successive, altri articoli che hanno riportato in parte le informazioni che abbiamo appena detto, altri alcune date molto vicine, ma diverse da quelle citate. Ricordiamo tutti bene quanto accaduto per la nostra Regione durante la tredicesima tappa del ""Giro d'Italia 2023"", dove purtroppo non avvenne il passaggio della Corsa Rosa sulle nostre strade, nonostante la Valle d'Aosta, attraverso un tavolo di lavoro, si fosse adoperata per coordinare gli interventi organizzativi, lo sgombero neve e gli addobbi per accogliere al meglio i corridori. In quei giorni su aostasera.it erano stati riportati i seguenti contenuti: ""Mancato passaggio del Giro d'Italia, la Valle d'Aosta chiede un risarcimento sportivo. La richiesta nella lettera formale di protesta inviata al Presidente di RCS, all'Amministratore delegato di RCS Sport e al Direttore del Giro. Il 16 luglio incontro a Saint-Gervais per il Tour de France"". Evidenziamo anche quanto riportato sulle notizie ANSA del 12 giugno 2024 nei giorni dello svolgimento del Giro ""Next Gen 2024"": ""La Valle d'Aosta punta a una tappa del Giro d'Italia 2025"" e l'Assessore riferì: ""Trattative sono in corso con RCS"". Si interpella quindi l'Assessore competente per conoscere: se le informazioni riportate nei vari articoli sopracitati e anche quelli che sono usciti successivamente in merito alla pianificazione del ""Giro d'Italia 2025"" e in modo particolare per quanto riguarda la parte che coinvolge la nostra Regione vengono confermate ufficialmente oppure no; come si intende procedere con l'obiettivo di ottenere da parte di RCS un concreto risarcimento sportivo per la Valle d'Aosta in vista del ""Giro d'Italia 2025""; se ci siano novità o sviluppi relativamente anche all'incontro che era stato fissato il 16 luglio 2023 a Saint-Gervais durante il ""Tour de France"" in merito all'interesse dell'Assessorato competente per riportare la più grande corsa ciclistica al mondo in Valle d'Aosta."
47967,XVI,07/11/2024,"SPORT E TEMPO LIBERO, Manifestazioni sportive",it,Marguerettaz,Aurelio,1963,M,Presidente,3,53,"Per la risposta, la parola all'assessore Grosjacques."
47967,XVI,07/11/2024,"SPORT E TEMPO LIBERO, Manifestazioni sportive",it,Grosjacques,Giulio,1962,M,UV,4,7385,"Risponderò al primo e secondo quesito insieme. Nel frattempo, come lei ben sa, ovviamente, rispetto al momento della presentazione dell'interpellanza, c'è stato il rinvio della presentazione del ""Giro"", che era inizialmente stabilito per il 12 di novembre, rinviato a data da destinarsi. Al momento sembrerebbe la presentazione ai primi di gennaio, ma la data non è confermata. Al di là delle date, che emergono anche dalla corrispondenza che le leggerò, non sono in questo momento nella condizione di confermarle né l'arrivo di tappa, né la successiva partenza, in quanto di questo non c'è conferma, perché la conferma ufficiale, come comunicato da RCS, si avrà soltanto il giorno della presentazione ufficiale. Per quel che riguarda i contatti, come lei ha correttamente riportato nell'ultima parte delle sue premesse, in occasione del Giro ""Next Gen"", abbiamo iniziato a interloquire con RCS Sport, anche se i contatti, in realtà, sono proseguiti dopo la... diciamo la sfortunata tappa del maggio 2023, che ha visto saltare a piè pari la nostra Regione, per poi riprendere in Svizzera e arrivare a Crans-Montana. Abbiamo avuto una serie di riunioni e di contatti telefonici, ai quali poi ho fatto seguire una lettera l'11 di settembre 2024, questo anche in risposta al secondo quesito su quello che abbiamo chiesto a RCS in relazione anche al mancato passaggio del 2023: ""Faccio seguito agli incontri intercorsi per confermarvi la volontà della Regione autonoma Valle d'Aosta di ospitare un arrivo e una partenza di tappa del ""Giro ciclistico d'Italia 2025"", il cui percorso è in fase di definizione da parte delle vostre strutture organizzative. Con la presente e nello spirito di grande collaborazione che da sempre intercorre tra la Comunità valdostana tutta intera e l'organizzazione del ""Giro d'Italia"" sono a richiedervi di valutare come opzione principale la possibilità di effettuare l'arrivo di tappa al Colle del Grand San Bernardo in comune di Saint-Rhémy-en-Bosses, a quota 2.473 metri sul livello del mare, già individuata come Cima Coppi nella sfortunata tappa Borgofranco/Crans-Montana dell'edizione del ""Giro ciclistico 2023"", il cui passaggio, a causa di condizioni meteo avverse, dovette essere sostituito con la previsione del passaggio dei corridori all'interno del Tunnel del Gran San Bernardo, a sua volta poi definitivamente cancellato, con grande disappunto anche e soprattutto per il grande lavoro effettuato dalle comunità locali per accogliere la carovana del Giro nel migliore dei modi. L'arrivo del ""Giro d'Italia 2025"" sarebbe pertanto un giusto e doveroso riconoscimento certamente apprezzato e preparato con grande professionalità..."", poi una serie di altre considerazioni. Il 20 di settembre mi è stato risposto: ""Riceviamo la sua lettera dell'11 settembre scorso relativa alla richiesta di organizzare un arrivo di tappa al Colle del Grand San Bernardo e la ringraziamo per l'interesse nei confronti della Corsa Rosa. La proposta è sicuramente molto affascinante, ma allo stesso tempo dobbiamo prendere atto della non fattibilità dal punto di vista logistico di una tappa che si concluda in cima al passo. Gli allestimenti delle tappe di arrivo del ""Giro d'Italia"" richiedono grandi spazi per la costruzione delle aree hospitality , del tv compound , del villaggio sponsor e di tutte le strutture di servizio. Sono inoltre necessarie diverse aree di parcheggio per i mezzi del team , dell'organizzazione, dei media e di tutti coloro che seguono il ""Giro d'Italia"". Se da una parte ci troviamo a non poter accogliere la vostra richiesta, dall'altra siamo disponibili a studiare un progetto sportivo che possa valorizzare la vostra Regione e restituire la Corsa Rosa ai Valdostani vista anche la storica proficua collaborazione che ci unisce e che ha portato, nel corso del corrente anno, alla grande partenza del ""Giro Next Gen"" per atleti under 23. Il disegno del ""Giro d'Italia 2025"" prevedrebbe che le ultime tappe si svolgano nel nord-ovest della penisola per poi rientrare a Roma per la tappa conclusiva. In questo contesto si incastrerebbero perfettamente un arrivo di tappa e una partenza il giorno successivo nella vostra splendida Regione. Le due tappe verrebbero inserite, come si accennava precedentemente, nell'ultimo weekend di corsa, per esattezza venerdì 30 e sabato 31 maggio, configurandosi, almeno sulla carta, come tappe decisive della Corsa Rosa"", poi una serie di altre valutazioni sui ritorni della presenza del ""Giro"". Le date quindi dovrebbero essere confermate perché le problematiche - e uso continuamente il condizionale proprio perché non abbiamo delle notizie certe - dovrebbero riguardare solo la prima settimana del ""Giro"", mentre dalla seconda in poi tutto dovrebbe essere confermato. Posso quindi confermare le date a questo punto. Insieme al ""Giro d'Italia"" sarà associata la tappa del ""Giro"" per bici elettriche, è interessante e sempre più seguito il ""Giro d'Italia"" con la bicicletta road a pedalata assistita. Si tratta di un ""Giro"" nel ""Giro"", con tanto di squadre formate da ex professionisti in organico e da veri e propri capitani deputati a vincere la classifica finale. A loro si aggiungono i VIP, invitati di tappa in tappa, per nobilitare ancora di più un parco partenti di assoluto valore e livello, non solo sportivo. Il chilometraggio delle singole frazioni si aggira sui 50 chilometri. A questo va aggiunta anche la sezione di tappa pedalata dai ciclisti invitati dal main sponsor Mediolanum. Anche in questo caso al via ci saranno ex professionisti e personaggi noti del mondo dello spettacolo e del business . Associato a questo pensiamo alla creazione di un comitato di tappa che possa lavorare per la valorizzazione della frazione, coinvolgendo il territorio e la comunità con, ad esempio, tra le altre attività, una ciclo-pedalata che possa coinvolgere tutti gli attori delle professioni legate al mondo della montagna. Per quel che riguarda il terzo quesito, come lei ha riportato, c'era stato un contatto per avere un incontro il 16 luglio del 2023, per il tramite del Sindaco di Saint-Gervais, con il direttore generale del Tour, Christian Prudhomme. La valutazione fatta dopo opportune verifiche ha evidenziato che sarebbe stato difficile, se non impossibile, riuscire a interloquire con il management del Tour nei giorni caldissimi della corsa, rischiando di avere poca attenzione e di mettere a rischio la bontà del progetto stesso, depositato a Parigi nel 2019, chiamato ""Tour du Mont Blanc"", che interessava l'Haute-Savoie, il Valais e la Valle d'Aosta in un trittico di tappe. Una delle ipotesi a livello di tappe prevedeva la partenza da Bourg-Saint-Maurice, l'ingresso in Valle d'Aosta dal Colle del Piccolo San Bernardo e l'arrivo a Pila. Si è così deciso di soprassedere in vista di più opportune situazioni, dedicando tempo e risorse per riportare innanzitutto il ""Giro d'Italia"" nuovamente sulle strade della nostra Regione, anche perché, facendo il parallelismo con le tappe organizzate da alcune Regioni del nord, quindi l'Emilia Romagna, la Toscana e il Piemonte, nella grande partenza del ""Tour de France 2024"", che ha interessato queste regioni con tre tappe e una partenza il quarto giorno, il costo che ci è stato per le vie brevi comunicato ammonta a circa 7 milioni di euro. Oggi quindi sono delle risorse che non sarebbero disponibili per un'attività di questo genere."
47967,XVI,07/11/2024,"SPORT E TEMPO LIBERO, Manifestazioni sportive",it,Marguerettaz,Aurelio,1963,M,Presidente,5,44,"Per la replica, la parola al collega Brunod."
47967,XVI,07/11/2024,"SPORT E TEMPO LIBERO, Manifestazioni sportive",it,Brunod,Dennis,1978,M,RV,6,4096,"Ho ascoltato attentamente la risposta dell'Assessore in merito a questa tanto attesa tappa, ma diciamo tappe che ci saranno nel 2025, ma soprattutto tanto attese dai Valdostani dopo quello che è successo nel 2023. Ovviamente lei non può scavalcare i passaggi istituzionali che devono essere fatti dall'organizzazione del ""Giro d'Italia"", quindi ci ha dato alcune informazioni per un pochino precisare quello che è stato riportato sui giornali. Capiamo che i dettagli precisi non si possono ancora in questo momento svelare. La cosa che lei ha ben detto e che è giusto che venga poi riportata anche sui media è che con precisione le date saranno il 30 e il 31. Noi abbiamo detto questo perché abbiamo appreso dai giornali nella data del 28 ottobre, in notizie ANSA si riportava - mi sembra da un comunicato stampa della Giunta regionale - che lei confermava le due tappe ed erano state scritte le date del 29 e del 30 maggio. Lo stesso giorno su ""Aosta News"", che prendeva sempre spunto da questa conferenza stampa, si riportavano i giorni 30 e 31. È quindi giusto anche precisare queste date in modo tale che si faccia chiarezza in modo preciso. Queste date sono sicuramente molto positive perché, come tutti sappiamo, il finale del ""Giro d'Italia""... saranno poi i giorni decisivi per la classifica generale e quindi, a livello di spettacolo, sarà un grande spettacolo sportivo e tecnico nella nostra regione. Speriamo che, come è stato riportato sui giornali, vengano individuati dei percorsi altamente tecnici, perché comunque le nostre strade sono tali. Nella seconda tappa, ipotizzando queste località che sono state descritte in maniera non ufficiale all'interno dei media , quindi con possibile arrivo nella Val d'Ayas e una ripartenza nel fondovalle, che potrebbe essere Verrès, noi ci auguriamo che la ripartenza possa magari prevedere un percorso che non parta subito da Verrès in direzione fondovalle, per cercare di valorizzare meglio la nostra regione, le nostre strade e soprattutto tutte le eccellenze della Valle d'Aosta. Siamo certi che l'arrivo di quella tappa, cioè del giorno precedente... che arriverà all'interno della Valle d'Aosta per poi andare in Val d'Ayas... si percorrerà già quel tratto, quindi replicarlo nell'uscita sarebbe un po' un doppione a livello di vetrina a livello internazionale. Questo è un passaggio, poi sappiamo che non è facile riuscire a fare quello che si vuole, ma sicuramente, se si gettano delle buone basi, o si danno dei suggerimenti, magari per tempo si riescono a fare le cose come uno si augura. L'altro discorso: lei ha parlato di iniziative di comitati per valorizzare al meglio il nostro territorio. Condividiamo molto questo aspetto, sono fondamentali, anzi ringraziamo in anticipo tutti i volontari, le associazioni, gli Amministratori che si impegneranno per valorizzare meglio il passaggio di questi atleti della carovana, perché, come ho detto, eventi come il ""Giro d'Italia"" hanno una grandissima visibilità e quindi bisogna cogliere al meglio queste opportunità. Anche qui probabilmente lei non può svelarci maggiori dettagli. Noi auspichiamo che nelle interlocuzioni che ci sono state tra l'Assessorato e l'organizzazione del ""Giro d'Italia"", sempre riferendoci a quello che è successo nel 2023, ci sia stata la possibilità di mettere giù un piano mediatico che fosse il più ricco possibile per quanto riguarda la valorizzazione di tutto quello che è la nostra Regione dal punto di vista storico, culturale e naturalistico. Sappiamo tutti che, quando ci sarà la diretta, cioè le fasi decisive del ""Giro d'Italia"" che arriverà nella nostra regione, quindi con una diretta live che va a livello mondiale, se noi riusciremo a trasmettere il più possibile tutto quello che fa parte del sistema Valle d'Aosta, sarà un grande risultato per tutti. Noi quindi ci auguriamo che questo lavoro sia stato fatto e che dall'altra parte RCS abbia colto questi spunti, ma soprattutto... ripetiamo di nuovo... come si può dire? abbia messo il massimo dell'impegno per dare questo grande risultato, ricordandosi di quello che è successo nel 2023."
47968,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,1,81,"Punto 85 all'ordine del giorno. Per la presentazione, la parola al collega Ganis."
47968,XVI,07/11/2024,"COMMERCIO, Disciplina, attività, professioni",it,Ganis,Christian,1973,M,FI,2,2962,"Torniamo a parlare in questa Assise di commercio, delle piccole attività commerciali, che vengono sempre più spesso inglobate dalla grande distribuzione. Si vocifera, ormai da parecchio tempo, a Verrès, del possibile spostamento di sede di un noto supermercato della Bassa Valle, di cui non farò il nome. Questo possibile spostamento in un'area più strategica ha innescato un dibattito acceso tra i commercianti locali, i quali esprimono preoccupazioni significative riguardo all'impatto che questa realtà potrebbe avere sulle loro attività, già provate dalla crisi economica, dal carovita e, in particolar modo, dal fenomeno che persiste su tutto il territorio, sia nazionale che valdostano: quello della desertificazione commerciale. Il timore dei commercianti è evidente, lo spostamento ed eventualmente il suo ingrandimento potrebbero intercettare ulteriormente possibili clienti, erodendo così le quote dei piccoli negozi già messi a rischio appunto, come ho detto prima, dal fenomeno della desertificazione commerciale. Vorrei, tra l'altro, evidenziare che la concentrazione della spesa in un unico punto di vendita potrebbe alterare il volto del centro storico di Verrès e ridurre così la ricchezza che circola all'interno della Comunità, con ripercussioni negative sull'economia locale, una preoccupazione, a nostro avviso, più che comprensibile. Ribadisco che noi, come gruppo di opposizione, cercheremo sempre di trovare delle soluzioni concrete per rafforzare il tessuto economico e sociale valdostano. Permettetemi a questo punto di mettere in evidenza che il panorama del commercio è in continua evoluzione: da una parte la grande distribuzione, che, a nostro avviso, va assolutamente regolamentata e, dall'altra, le piccole attività di vicinato, due modelli di commercio al dettaglio diversi con i propri punti di forza e di debolezza. La grande distribuzione offre un'ampia scelta di prodotti, prezzi competitivi, comodità, ma allo stesso tempo presenta degli svantaggi, quali magari la mancanza di personalizzazione, l'impatto ambientale e una minore attenzione alla qualità. Dall'altra parte, invece, le piccole attività di vicinato offrono un'esperienza di acquisto più personalizzata e, permettetemi, anche un po' più umana, prodotti di qualità e, soprattutto, contribuiscono a mantenere vivi i nostri borghi e i nostri paesi. È chiaro che anche queste realtà presentano delle sfide importanti, i costi più elevati, l'offerta è più ristretta e, di conseguenza, la difficoltà a competere con la grande distribuzione. Evidenziate queste diversità tra le due realtà appunto che rivestono il settore del commercio, passiamo ora alla finalità di questa iniziativa. Il sottoscritto interpella l'Assessore competente per conoscere se tali informazioni corrispondano al vero e, in caso affermativo, quali strategie si intendono mettere in atto per tutelare le attività commerciali che rischiano di essere appunto fagocitate dalla grande distribuzione."
47968,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,3,77,"Per la risposta, ha chiesto la parola l'assessore Grosjacques, ne ha facoltà."
47968,XVI,07/11/2024,"COMMERCIO, Disciplina, attività, professioni",it,Grosjacques,Giulio,1962,M,UV,4,6524,"Con riferimento al primo quesito relativo alla notizia di un possibile inserimento di un supermercato nell'ex area di Vuillermin Marmi, nel comune di Verrès, preciso che a questo proposito non vi sono comunicazioni di alcun genere agli atti dell'Assessorato. Anche l'Amministrazione comunale di Verrès che abbiamo consultato in merito informa che ad oggi agli atti del Comune non risulta depositata alcuna pratica edilizia per la costruzione di un nuovo edificio commerciale sul lotto dell'ex area Vuillermin. L'unico titolo abilitativo edilizio relativo a tale area, depositato nel 2024, riguarda infatti un intervento di bonifica della copertura in amianto dei capannoni esistenti. Allo stato attuale non vi sono quindi elementi che consentano di confermare o di smentire la notizia. Potrei anche chiuderla qui, perché il Comune ha correttamente risposto sulla base degli atti che ha in questo momento a disposizione, però credo che sia più corretto dare una risposta, perché i ""si dice"", i ""si sente""... Ci sono delle cose che sono in itinere , non formalizzate, per cui io mi sono permesso di sentire il proponente dell'iniziativa, che mi ha rappresentato che al momento l'intervento riguarda, come le ho detto, la rimozione di lastre di amianto su tre capannoni facenti corpo unico, collocati peraltro a breve distanza in particolare dal polo scolastico e dalla microcomunità per anziani, un intervento di rimozione che quindi credo sia a vantaggio della collettività. In seguito verrà presentata una nuova richiesta di intervento edilizio per una riqualificazione totale dell'area, con la redazione del PUD, così come previsto dal piano regolatore generale comunale, allo scopo di trasferire l'attuale attività di media struttura di vendita ? non l'ha nominata lei, quindi non la nomino nemmeno io ? attualmente collocata nello stesso comune, a breve distanza. Nella nuova struttura non troverebbero spazio nuovi generi merceologici, quindi nessun ristorante, nessuna hamburgheria, nessuna parafarmacia, così come si sente, ovviamente, dalle voci in paese, né maggiori superfici rispetto a quelle attuali, salvo un nuovo reparto di pescheria negli spazi necessari a garantire un servizio di qualità per un'attività non presente nel comune di Verrès, né nei comuni limitrofi. Quanto alla struttura attualmente occupata dalla struttura di vendita in questione ? credo che anche questo faccia parte della riorganizzazione ?, l'intenzione del promotore dell'iniziativa sarebbe quella di collocarvi un genere merceologico non alimentare e non presente in zona. Relativamente al secondo quesito, ossia ""quali strategie si intendono mettere in atto per tutelare le attività commerciali di vicinato che si trovano a fronteggiare la concorrenza della grande distribuzione"", ribadiamo che l'Amministrazione regionale è pienamente consapevole dell'importanza che riveste la presenza diffusa di attività commerciali sul territorio poiché le attività commerciali presidiano e mantengono vive le nostre comunità e forniscono servizi indispensabili per i residenti e per i turisti che frequentano la nostra regione. Si potrebbe quindi immaginare di tutelare gli esercizi di vicinato introducendo restrizioni all'insediamento di specifiche categorie di attività produttive e commerciali, magari sulla base di criteri merceologici o dimensionali. Questa strada però - e il collega Ganis lo sa molto bene - non è percorribile perché nessun intervento regionale può prescindere dal rispetto dei principi di tutela della concorrenza, della libertà di stabilimento e della libera prestazione di servizi. Principi che, in applicazione della direttiva Bolkestein, prevalgono nella generalità dei casi. Ricordo, a questo proposito, che nel 2013 c'era stato questo articolo 1 bis, che richiamiamo in tutte le attività ispettive e che quindi non voglio riprendere, perché è perfettamente conosciuto. Nella sua formulazione vigente quindi la legge regionale del commercio, tenuto conto delle specificità territoriali della Valle d'Aosta, stabilisce che il libero accesso e l'esercizio di attività commerciali possono essere limitati soltanto quando l'obiettivo è quello di tutelare la salute, i lavoratori, i beni culturali e l'ambiente. L'Assessorato sta ora definendo un nuovo aggiornamento e affinamento della legge regionale n. 12/1999 per perseguire il miglior equilibrio possibile tra i vincoli di rispetto dei principi di tutela della concorrenza, della libertà di stabilimento e della libera prestazione di servizi posti dalla normativa europea e statale e le esigenze di tutela del territorio in senso lato. La normativa regionale, inoltre, valorizza le piccole realtà commerciali in accordo con i principi del Piano territoriale paesistico, in un'ottica di tutela degli insediamenti di montagna e dei piccoli nuclei. Tale valorizzazione è attuata per il tramite di scelte di natura urbanistica che competono essenzialmente alle amministrazioni comunali. Infatti, anche se il piano regolatore generale comunale è sottoposto alla verifica di assoggettabilità a valutazione ambientale strategica, il governo del territorio comunale è e rimane prerogativa del Comune e, in assenza di motivi imperativi di interesse generale, che le ho elencato un attimo fa, non vi sono strumenti che consentano alla Regione di impedire a un Ente locale di destinare un'area del proprio territorio all'insediamento di una media o grande struttura di vendita. Non potendo quindi nella generalità dei casi selezionare o contingentare le attività commerciali sulla base delle dimensioni degli spazi di vendita o dei tipi di merci o di servizi offerti, la Regione interviene con agevolazioni a sostegno delle attività commerciali ritenute importanti per assicurare uno sviluppo equilibrato del territorio. È quello che stiamo facendo con i contributi a favore degli esercizi di vicinato e con i mutui a tasso agevolato per investimenti o per costituzione di liquidità, previsti dalla legge regionale n. 19/2001, con i quali la Regione supporta gli investimenti per l'apertura e il rinnovo degli esercizi commerciali. Chiudo dicendo che ci sono ulteriori iniziative di sostegno, oltre a quelle che ho appena ricordato, che sono allo studio anche a favore delle attività commerciali, in particolare, è in fase di predisposizione... di studio più che di predisposizione, al momento un disegno di legge a sostegno dell'efficientamento energetico e dell'innovazione delle attività turistico-ricettive e commerciali, con delle risorse già inserite nel bilancio 2025."
47968,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,5,54,"Per la replica, ha chiesto la parola il collega Ganis."
47968,XVI,07/11/2024,"COMMERCIO, Disciplina, attività, professioni",it,Ganis,Christian,1973,M,FI,6,1485,"Ringrazio l'Assessore per la risposta e per la sua attenzione verso un settore, quello del commercio, che è un settore particolarmente in difficoltà. La ringrazio ancora per aver approfondito maggiormente questa tematica. Personalmente io non ho fatto altro che portare all'attenzione di questo Consiglio, cioè ho fatto il mio lavoro, le preoccupazioni di molti commercianti e anche di quelli dei Paesi vicini, che non vedono di buon occhio questo possibile spostamento. Per di più un conto è tenere conto di uno spostamento, scusate; dall'altra parte è uno spostamento con annesso un ampliamento della superficie di vendita, cosa che non accadrà, così come lei ha ben evidenziato. A questo punto però entra in gioco la politica, perché le strade sono due: o puntare sui grandi centri commerciali, o valorizzare al meglio le nostre piccole attività commerciali e di vicinato. Io quindi chiudo, l'ho già più volte ricordato, perché la legge sul commercio, che è particolarmente datata, vetusta, andrebbe aggiornata. L'abbiamo detto più volte, sono anni che lo diciamo, anche tenendo conto appunto di tutte queste problematiche che al momento stiamo vivendo, che vent'anni fa non c'erano, quindi l' e-commerce , la grande distribuzione e la crisi economica. Noi, come gruppo, continueremo a vigilare e a portare le istanze dei commercianti in questo Consiglio. Mi auguro che oggi ? e non so fino a quando ? i commercianti di Verrès possano ancora stare tranquilli e dormire sonni sereni."
47969,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,1,92,"Punto 86 all'ordine del giorno. Per la presentazione, ha chiesto la parola il collega Ganis."
47969,XVI,07/11/2024,"COMMERCIO, Disciplina, attività, professioni",it,Ganis,Christian,1973,M,FI,2,3639,"Desidero oggi invece richiamare la vostra attenzione su un tema di fondamentale importanza, che è la questione del caro vita, un tema di grande attualità e preoccupazione per i cittadini valdostani. Il costo elevato dei beni e servizi rispetto ad altre città italiane incide notevolmente sulla qualità della vita e sul benessere economico della popolazione valdostana. Permettetemi di riportare in aula un articolo apparso su una nota testata giornalistica, di cui non dirò il nome: ""Da un'indagine delle Codacons (Coordinamento delle associazioni per la difesa dell'ambiente e dei diritti degli utenti e dei consumatori), nel 2024 Aosta risulta essere la città italiana dove vivere costa di più, mentre Napoli è quella più economica. La spesa alimentare conviene farla a Catanzaro, mentre Bolzano vanta il carrello di cibo e bevande più costoso. Anche i beni e i servizi presentano costi più elevati, per un totale di euro 573. Confrontando la città più cara e quella più economica, si scopre che ad Aosta il costo medio della vita si aggira intorno al 57% in più rispetto al capoluogo campano"". Tornando alla nostra amata Regione, le cause del caro vita che contribuiscono all'aumento dei prezzi sono molteplici: la posizione geografica, essendo una città di montagna, i costi di trasporto e di distribuzione delle merci sono maggiori rispetto alle zone più pianeggianti; la stagionalità legata al turismo; l'economia locale fortemente legata al turismo, soprattutto quello invernale, quindi la domanda elevata in determinati periodi dell'anno può fare aumentare i prezzi; il costo della vita più alto, quindi stipendi e pensioni non sempre riescono a compensare l'aumento dei prezzi; abbiamo anche il problema dell'offerta limitata, quindi la presenza di un mercato piccolo può limitare la concorrenza favorendo il mantenimento dei prezzi più alti. Tutto questo, permettetemi, genera una ripercussione negativa sulla vita dei cittadini valdostani, colpendo appunto le fasce più vulnerabili. Molte famiglie fanno fatica a far quadrare i conti e sono costrette a rinunciare ai beni e ai servizi essenziali. L'aumento dei prezzi erode il potere d'acquisto dei cittadini, limitando la possibilità di consumo e, infine, il caro vita potrebbe spingere più persone a lasciare la nostra Regione alla ricerca di condizioni economiche più favorevoli, in barba quindi anche alle politiche di contrasto al fenomeno dello spopolamento delle aree interne e delle zone montane. Tenuto conto che questo tema è molto sentito anche a livello nazionale, molti organismi e istituzioni sono coinvolti nel monitoraggio e nella gestione di questo fenomeno. Ricordo che a livello nazionale sono coinvolti Istat, il Governo, l'AGCM, che è l'Autorità Garante della Concorrenza del Mercato, l'UNC (l'Unione Nazionale Consumatori), che hanno il compito, appunto, di monitorare l'andamento dei prezzi e intervenire in caso di anomalie o speculazioni. Se quindi da una parte questi organismi e istituzioni possono contribuire a tutelare i consumatori, dall'altra occorre mettere in atto una politica di sostegno e di supporto alle famiglie valdostane in difficoltà. In base a queste considerazioni, il nostro gruppo interpella l'Assessore competente per conoscere quali strumenti di monitoraggio dei prezzi al dettaglio siano attualmente in uso e se la Giunta intende intraprendere un dialogo con le associazioni di categoria maggiormente rappresentative e i rappresentanti del settore della distribuzione al fine di esplorare soluzioni che possano favorire una maggiore trasparenza e competitività nei prezzi, come la promozione di pratiche commerciali sostenibili."
47969,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,3,59,"Per risposta, ha chiesto la parola l'assessore Grosjacques."
47969,XVI,07/11/2024,"COMMERCIO, Disciplina, attività, professioni",it,Grosjacques,Giulio,1962,M,UV,4,5909,"Relativamente al primo quesito, il Ministero delle imprese e del made in Italy , nell'ambito delle iniziative intraprese a difesa del potere di acquisto delle famiglie, come lei ha evidenziato nella sua illustrazione, ha attivato attraverso l'azione del Garante per la sorveglianza dei prezzi, conosciuto anche come ""mister prezzi"", un progetto di monitoraggio di filiera che, ad oggi, conta sulle informazioni statistiche provenienti mensilmente dai mercati all'origine tramite l'Istituto di servizi per il mercato agricolo alimentare, all'ingrosso tramite la Borsa merci telematica italiana del sistema delle Camere di commercio e al consumo tramite l'Istituto nazionale di statistica. Le informazioni raccolte, che riguardano anche i livelli dei prezzi mensili dei beni e servizi di largo consumo in Valle d'Aosta, sono consultabili sul sito dell'Osservatorio prezzi e tariffe del Ministero delle imprese e del made in Italy. Sullo stesso sito sono pubblicate anche analisi e approfondimenti sull'andamento dei prezzi. Lo scorso 27 giugno, con la firma di un protocollo tra Ministero delle imprese e del made in Italy, Ministero dell'interno e Unioncamere, in questo sistema di rilevazione e di condivisione delle informazioni si è inserito un progetto di monitoraggio sperimentale dei prezzi al consumo di alcuni prodotti alimentari e agroalimentari commercializzati nei principali mercati al dettaglio, nei comuni capoluogo di regione o di provincia autonoma. Il progetto è finalizzato a sperimentare una nuova modalità di monitoraggio dei prezzi, con particolare riferimento ai prodotti agroalimentari venduti nei mercati rionali e nei capoluoghi di Regione e Provincia autonoma e ha l'obiettivo di rafforzare le rilevazioni a livello territoriale e il livello di analisi dei prezzi al consumo sulla base di articolati piani di indagine e mediante interazione con gli utenti. Il progetto prevede anche l'attivazione, da parte delle prefetture, di specifici osservatori, che vedranno la partecipazione di una pluralità di stakeholder , tra cui le associazioni dei consumatori iscritte all'elenco di cui all'articolo 137 del Codice del consumo. In particolare, il protocollo del 27 giugno 2024 prevede che le associazioni dei consumatori, oltre che nei citati osservatori, siano anche coinvolte, per il tramite della Direzione generale consumatori e mercato del Ministero delle imprese e del made in Italy, alle fasi attuative dell'iniziativa sul territorio, contribuendo alla rilevazione nei mercati delle informazioni e dei dati di prezzo necessari all'attuazione del protocollo. A tal fine il Ministero delle imprese ha pubblicato due avvisi: un primo avviso andato deserto il 18 settembre e un secondo avviso, il 26 settembre, per raccogliere le manifestazioni di interesse delle associazioni dei consumatori iscritte all'elenco di cui all'articolo 137 a partecipare alla rilevazione dei prezzi. I soggetti così individuati caricano i dati di prezzo rilevati sul territorio in un software messo a disposizione dal Ministero stesso, che inoltra i dati al Garante per la sorveglianza dei prezzi. Al momento è in corso l'attivazione degli osservatori nei diversi capoluoghi di provincia. Agli osservatori è attribuito il compito di monitorare l'andamento dei prezzi al consumo nei settori individuati, di analizzare eventuali problemi e di effettuare segnalazioni al Garante per la sorveglianza dei prezzi. L'Osservatorio si riunisce almeno una volta ogni due mesi e con la stessa cadenza redige un rapporto sull'andamento dei prezzi al consumo da trasmettere al Garante per la sorveglianza dei prezzi. L'Osservatorio speciale in Italia è incardinato presso le Prefetture e le Regioni non ne fanno parte, anche se evidentemente nel caso della nostra Regione c'è una partecipazione nell'ambito delle attività prefettizie sulla base del protocollo sottoscritto dal Ministero dell'interno. In Valle d'Aosta, come in molte Regioni e Province, tale Osservatorio speciale è stato istituito appunto presso la Prefettura e sono state avviate le attività di rilevazione con riferimento a due mercati rionali di Aosta. I dati rilevati saranno inviati direttamente al Ministero per il tramite della Chambre Valdôtaine. Per quel che riguarda la seconda domanda, ovviamente torniamo sul punto che abbiamo già in qualche modo trattato nell'interpellanza precedente. Voglio dire che l'attivazione anche in Valle d'Aosta dell'Osservatorio dei prezzi costituirà una nuova ulteriore sede in cui il dialogo con i diversi portatori di interesse del settore della distribuzione e dei consumatori sarà rafforzato e istituzionalizzato, con incontri a scadenze programmate, secondo le modalità appena illustrate. La finalità, come detto, è proprio quella auspicata nella domanda che lei ha posto, ossia quella di favorire una maggiore trasparenza e competitività dei prezzi e a questo proposito l'Assessorato ha chiesto di poter acquisire le relazioni e gli eventuali documenti di rilievo che emergeranno anche per le valutazioni successive ai fini delle modifiche delle norme sul commercio. Non sto a ripeterle la questione degli esercizi di vicinato, perché ormai la conosciamo. Nell'ambito del quadro normativo attualmente vigente l'Assessorato concede i contributi a favore degli esercizi di vicinato ai mutui al fine di sostenere la competitività nel settore distributivo, nonché di proteggere i consumatori e di garantire loro un servizio diffuso sul territorio, nonché di altre iniziative allo studio come quelle che le ho illustrato nella risposta precedente. In conclusione l'Assessorato sostiene l'iniziativa a favore dei consumatori anche per il tramite della concessione di contributi alle associazioni dei consumatori sia con fondi del bilancio regionale, ai sensi della legge regionale n. 6/2004, sia per mezzo della partecipazione dell'Assessorato ai bandi ministeriali destinati annualmente alle stesse finalità."
47969,XVI,07/11/2024,"COMMERCIO, Disciplina, attività, professioni",it,Marguerettaz,Aurelio,1963,M,Presidente,5,43,"Per la replica, la parola al collega Ganis."
47969,XVI,07/11/2024,"COMMERCIO, Disciplina, attività, professioni",it,Ganis,Christian,1973,M,FI,6,2064,"Grazie Assessore per la risposta. Accolgo con favore l'impegno dell'Assessore a intervenire con delle misure appunto volte a ridurre il costo dei beni di prima necessità. Lei mi ha parlato anche di questi progetti che sono messi in atto: in Valle d'Aosta abbiamo questo Osservatorio speciale, speriamo che facciano qualcosa. Io quello che le voglio dire è che ogni giorno, purtroppo, ascoltiamo delle storie di famiglie costrette a rinunciare - arrivo poi al clou dell'iniziativa - a dei beni essenziali e anche di giovani che lasciano la nostra valle. Molti anziani, dopo una vita dedicata al lavoro, fanno fatica a far fronte alle spese, anche quelle di base. Credo quindi che non possiamo rimanere inerti di fronte alle difficoltà dei nostri concittadini, quindi è nostro dovere cercare tutte le strade possibili per garantire loro una vita dignitosa. Per questo motivo bisogna mettere in atto tutte le soluzioni possibili, anche andando a rivisitare le politiche magari attuate, quindi, per affrontare il carovita nella nostra regione, è necessario coinvolgere le istituzioni, le associazioni, imprese e cittadini. Adesso arrivo al clou della mia iniziativa. Mi permetta di segnalarle alcune soluzioni. Lei ne ha dette un paio, io gliene dirò altre, secondo me, importanti, sempre in vista di una fattiva collaborazione: incentivare la produzione locale, implementare appunto la collaborazione tra le associazioni dei consumatori, dare un sostegno alle imprese locali, ma anche introdurre dei tetti massimi ai prezzi per alcuni prodotti di prima necessità. In tutto questo però noi abbiamo un ruolo importante e fondamentale per contrastare il carovita attraverso anche delle politiche fiscali, degli investimenti a infrastrutture anche e un supporto alle famiglie. Ne abbiamo parlato nell'altro Consiglio, dove si parlava anche di voucher destinati alle famiglie in difficoltà. Risolvere quindi il problema del carovita è un processo complesso, richiede tempo, ma attraverso un impegno congiunto è possibile migliorare e garantire una maggiore equità sociale."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,1,139,"Proseguiamo con le mozioni. Punto n. 87 all'ordine del giorno. Per la presentazione della mozione, la parola alla collega Erika Guichardaz."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Guichardaz,Erika,1976,F,PCP,2,4659,"A conclusione di questa seduta parleremo un po' di politica nazionale, l'ha già fatto il nostro collega questa mattina, in qualche modo anticipando un po' alcuni temi di questa mozione e così avrò anche l'occasione di rispondere in qualche modo alle osservazioni che ha fatto questa mattina. Sappiamo tutti che è stato approvato alla Camera il disegno di legge: ""Disposizioni in materia di sicurezza pubblica, di tutela del personale in servizio, nonché di vittime dell'usura e di ordinamento penitenziario"". Tale disegno di legge ora è al Senato. Evidenziamo che nei 38 articoli del disegno di legge ""Sicurezza"" compaiono 13 nuove fattispecie di reato, più varie aggravanti, tra cui: l'articolo 10, che prevede la reclusione fino a un mese per il blocco stradale o ferroviario commesso da un singolo e da sei mesi a due anni se il reato viene commesso da più persone riunite; l'articolo 15, che apre la possibilità del carcere anche alle donne incinte e madri, e ai neonati; l'articolo 19, relativo ai delitti di violenza o minaccia e di resistenza a pubblico ufficiale, con l'aggravante prevista se il fatto è commesso per impedire la realizzazione di un'opera pubblica o di un'infrastruttura strategica, come, ad esempio, il ponte sullo stretto o la linea ferroviaria Torino/Lione; l'articolo 28 con cui vengono autorizzati gli agenti di pubblica sicurezza a portare con sé, senza licenza, alcune tipologie di armi da fuoco; l'articolo 32, che dispone la chiusura dell'esercizio delle attività da 5 a 30 giorni per negozianti che vendono schede SIM senza procedere all'identificazione di clienti e via dicendo. Con tutte queste nuove regole inserite il Governo ha deciso di voler gestire numerose questioni sociali, secondo il nostro punto di vista, nella maniera più illiberale possibile, cioè reprimendo con l'utilizzo del sistema penale del carcere, anziché aprirsi al dialogo e all'ascolto, intervenendo al contempo per alleviare le problematiche che attanagliano le cittadine e i cittadini, che è ciò che ci aspetteremmo invece da una democrazia. Per noi bilanciare le misure di sicurezza con la protezione delle libertà individuali è importante e per questo richiamiamo il principio che le politiche di sicurezza non dovrebbero in nessun caso compromettere i diritti fondamentali dei cittadini, come la privacy, la libertà di movimento e di espressione. In questo senso c'è già una prima risposta a quello che diceva quest'oggi il collega Manfrin, perché questo volantino era sulla bacheca sindacale, secondo il mio punto di vista, anche giustamente, perché anche il diritto di manifestare dei lavoratori viene in qualche modo colpito. Lo evidenzio perché mi sembra che, da quello che lui ha detto, poi io non ho verificato sulla bacheca sindacale, ma non è che ci sono tutte le iniziative... evidentemente ci sono le iniziative che sono più dedicate in qualche modo ai lavoratori. Io non ho analizzato con l'attenzione che ha prestato il collega rispetto alla questione della bacheca, però una prima risposta, secondo me, c'è. Un diritto, che è il diritto di manifestare, in questo momento viene in qualche modo limitato col decreto ""Sicurezza"", quindi credo sia importante che i lavoratori sappiano che manifestando questo può diventare un reato a loro carico. Secondo noi poi vi è l'importanza di prevedere anche meccanismi di monitoraggio e di trasparenza per le nuove misure in modo che la loro applicazione possa essere controllata e che non si prestino in qualche modo anche ad abusi. Il controllo democratico è essenziale per evitare che l'inasprimento delle norme di sicurezza sia utilizzato anche in modo sproporzionato. Per questo l'impegnativa è molto semplice. Intanto capiremo come la pensano i colleghi, molti di noi hanno partecipato a quelle manifestazioni, hanno autenticato anche delle firme, quindi, sotto un certo punto di vista, si sono anche attivati rispetto a questa tematica e quello che in qualche modo vorremmo far emergere è quanto invece pensa l'Aula, avendo sicuramente delle certezze rispetto a chi mi sta di fronte, perché immagino già che cosa dirà. L'impegno però è quello di attivare il Governo regionale, di attivarsi verso i Parlamentari valdostani perché al Governo nazionale e al Parlamento venga richiesto lo stralcio di questo disegno di legge, che per noi è in qualche modo anche un attacco a dei principi democratici che noi riteniamo importanti. Come dicevo, immagino già che cosa verrà detto da alcune persone, ma questo è il nostro pensiero e quindi volevamo anche sottoporre all'Aula e capire anche i colleghi cosa ne pensino. Si dà atto che dalle ore 19,41 riassume la presidenza il presidente Bertin."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Bertin,Alberto,1966,M,Presidente,3,163,"La discussione generale sulla mozione è aperta. Ci sono interventi? Se non ci sono interventi, chiudo... (brusìo in aula) ...consigliere Di Marco, a lei la parola."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Di Marco,Aldo,1962,M,PA,4,1076,"Allora, se la vostra curiosità era solo sapere come la pensiamo in Consiglio... io sicuramente, personalmente, questo è un disegno di legge che non approvo. Su questo non ci sono dubbi. Però dove mi vado a perdere qua? Sull'impegnativa. L'impegnativa di questa mozione è finita, non si può più fare, è il passato. Il Deputato ha già votato. Bisognava chiedere alla Senatrice, che sappiamo benissimo... (intervento di un Consigliere fuori microfono) ...ma saranno loro che dovranno dirglielo. Perciò su questa mozione... (intervento di un Consigliere fuori microfono) ...non c'è neanche la suspense , caro Consigliere, perché è chiaro, è passata. Questa mozione va ritirata. Cioè hanno già suonato la musica, adesso cosa facciamo? Andiamo a farci ridere dietro? Perché se noi presentiamo una cosa di questo genere, ci facciamo ridere dietro. Cosa ci dicono? Ci dicono che avete votato alla Camera, stiamo aspettando il Senato ...e la Senatrice è chiaramente schierata. Perciò questa è una mozione che, secondo il mio punto di vista e del Movimento che rappresento, va ritirata."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,5,46,"Consigliera Erika Guichardaz, a lei la parola."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Guichardaz,Erika,1976,F,PCP,6,1045,"Cerco naturalmente di spiegare intanto perché si chiede ai Parlamentari. Questa è una questione di garbo istituzionale, perché, sotto un certo punto di vista, Parlamentari ne abbiamo due. Dopodiché immagino che anche il Deputato abbia dei contatti con dei Senatori, no? Si spera almeno che in qualche modo non solo lavori con la Senatrice, ma lavori anche in altro modo. Questo è sperabile, che non sia lì da solo e sparuto. Quello che quindi in qualche modo noi chiediamo è che si attivi anche lui per chiedere lo stralcio, cioè, sotto questo punto di vista, credo che può benissimo farlo indipendentemente da cosa ha votato o non ha votato, se ha già votato, e via dicendo. Attivarsi per chiedere lo stralcio è una cosa che può benissimo fare. Sotto questo punto di vista quindi... se poi volete emendare e scrivere che chiediamo solo alla Senatrice e questo lo volete fare voi, però sarebbe importante capire qual è la vostra posizione, che non può trincerarsi dietro, sinceramente, a queste motivazioni che abbiamo sentito in questo momento."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,7,59,"Ha chiesto la parola il consigliere Aggravi, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Aggravi,Stefano,1985,M,RV,8,1795,"Non voglio inserirmi in questa ""Sfida all'OK Corral"" tra le due ali del dell'Aula, però, trovandomi d'accordo con l'intervento del collega Di Marco e, essendo anch'io oggettivamente stupito quando ho approfondito l'ordine del giorno di questo Consiglio sul fatto che comunque l'impegnativa deve sostenersi per essere poi votata, io vorrei fare una proposta non soltanto alle colleghe, ma anche a chi ritiene... perché giustamente la collega Guichardaz l'ha dato a intendere, e si può immaginare. Farei una proposta: o ritirate la mozione e, come forze contrarie alle disposizioni del disegno di legge magari, non so, presentate un'iniziativa consiliare di legge nazionale che va a chiedere l'abrogazione di una legge approvata dallo Stato e quindi le forze di Sinistra si trovano compatte e presentano... oppure effettivamente può esserci una modifica dell'impegnativa dove si propone la scrittura, ovviamente da parte del nostro gruppo non ci sarà un voto a favore, lo dico già, ci asterremo, oppure presentate l'iniziativa perché qualcuno, che sia in questo caso il Governo, scriva un testo di legge di iniziativa consiliare, magari per penna di un Consigliere della maggioranza, sicuramente molto esperto in questo... per presentare un disegno di legge di iniziativa consiliare verso lo Stato italiano, che va ad abrogare questo tipo di impegnativa. Dubito poi che venga sostenuta dalla senatrice Spelgatti, non so cosa può fare il Deputato, però può essere una proposta. Messa così l'impegnativa non si può votare perché lo stralcio oggi, una volta approvato, oggettivamente si può chiedere appunto... (intervento di un Consigliere fuori microfono) ...no, io la proposta ve l'ho fatta, poi mi tolgo dal dibattito e vi lascio azzannarvi su queste questioni. Quello che dovevo dire l'ho detto."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,9,95,Vi sono altri interventi? Se non vi sono altri interventi... la parola al consigliere Padovani.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,10,1299,"Visto che i favorevoli al decreto non proferiscono parola, interverrò io. Il decreto ""Sicurezza"" rappresenta un attacco alle libertà individuali e collettive, reprime il dissenso e punta a trasformare i cittadini in sudditi. La Destra affronta ogni problema con un nuovo reato e nuove aggravanti senza mettere 1 euro per rafforzare davvero politiche di sicurezza urbana e di coesione sociale. Colpisce soggetti fragili come donne incinte e bambini, costretti al carcere invece che a misure alternative, reprime ogni forma di dissenso anche se esercitato con la non violenza o la resistenza passiva e affossa in modo del tutto ingiustificato la filiera della canapa industriale, o almeno ci prova e poi spiegherò perché. Dall'introduzione del reato di occupazione arbitraria di un immobile destinato a domicilio altrui punito con la reclusione da 2 a 7 anni alla trasformazione da illecito amministrativo a penale del blocco stradale, che si guadagna di diritto l'appellativo di ""norma anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa se a protestare sono più persone poi riunite, magari delle lavoratrici e dei lavoratori impegnati in una manifestazione sindacale... (brusìo in aula) ...se possiamo, per favore..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,11,10,Chiudiamo.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,12,282,"...io capisco che per alcuni colleghi quest'Aula potrebbe diventare un bivacco di manipoli, ma vorrei ricordare loro che è un'aula consiliare che ha una certa dignità e, se loro non vogliono mantenere questa dignità, possono anche uscire e andare a casa, o magari negli Stati Uniti."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,13,155,"Consigliere, però non faccia provocazioni, peraltro anche particolarmente... e neanche... Consigliere, non metta cappelli o altre...è tardi, non siamo a..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,14,41,"Presidente, ci hanno abituato al circo..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,15,33,"Sì, però c'è un limite. Prosegua."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,16,1376,"...ci hanno abituato al circo, siamo arrivati alla fase della Lega cosplay . Siamo passati dalla fase felpe con nomi di città alla fase tour enogastronomico, adesso siamo alla fase cosplay. Vabbè, se a loro piace così. Mi prenderò qualche secondo se poi non avrò più tempo, perché c'è stata l'interruzione del circo. Dicevo, dall'introduzione del reato di occupazione arbitraria di un immobile destinato a domicilio altrui, punito con la reclusione da 2 a 7 anni, alla trasformazione dell'illecito amministrativo a penale del blocco stradale, che guadagna l'appellativo giustamente di norma ""anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa. Se a protestare sono più persone riunite, magari delle lavoratrici o dei lavoratori impegnati in una manifestazione sindacale... è connesso tra il sindacato e il decreto ""Sicurezza"", collega circense... la pena sale da sei mesi a due anni di carcere... (intervento del consigliere Manfrin, fuori microfono) ...non mancano sanzioni specifiche per chi protesta... (intervento del consigliere Manfrin, fuori microfono) ...la fai dopo. Per chi protesta contro opere pubbliche che qualcuno definisce strategiche, come il ponte sullo stretto o la Tav, attualmente sanzionate con pene lievi e multe... (intervento del consigliere Manfrin, fuori microfono)"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,17,23,"Facciamo finire, poi..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,18,2456,"...da Ilaria Salis, accusata di aver partecipato nel 2008 a un'occupazione abusiva di un immobile abbandonato, alle manifestazioni di ultima generazione... (intervento del consigliere Manfrin, fuori microfono) ...la maggioranza guidata da Giorgia Meloni non dimentica nessuno nelle sue dediche repressive. Un pacchetto di provvedimenti è dedicato poi alle carceri... (intervento del consigliere Manfrin, fuori microfono) ...non già cercando soluzioni ai problemi che quotidianamente vengono evidenziati e denunciati, in primis l'emergenza suicidi, cui purtroppo assistiamo troppo spesso... (intervento del consigliere Manfrin, fuori microfono) ...La direzione che si prende è quella che meno serve. Si rende facoltativo il rinvio della pena per le madri di bimbi inferiori all'anno di età o per le donne incinte... (intervento del consigliere Manfrin, fuori microfono) ...continua pure a parlare, tanto ho il microfono acceso io. Si introduce inoltre il reato di rivolta in carcere, che include non solo gli atti violenti ma anche la resistenza passiva agli ordini. Si pensi, ad esempio, allo sciopero della fame, punita da 1 a 5 anni. (intervento del consigliere Manfrin, fuori microfono) ...arriva poi una nuova aggravante al reato di istigazione a disobbedire alle leggi; se commesso all'interno di un penitenziario, oppure nei confronti di persone detenute, la pena può essere aumentata fino a un terzo... (intervento del consigliere Manfrin, fuori microfono) ...stesse regole nei CPR, i Centri di Permanenza per i Rimpatri, trattati, come sembra logico alla Destra, come veri e propri centri di detenzione, con l'aggiunta del divieto di acquisto di una SIM telefonica ai migranti privi del permesso di soggiorno. Si priva alle persone che sono sbarcate in Italia in cerca di un futuro la possibilità di parlare con la propria famiglia... (intervento del consigliere Manfrin, fuori microfono) ...con l'articolo 18 e su decisione del Governo, la cannabis light viene equiparata agli stupefacenti, rendendone illegale la vendita, l'importazione, la lavorazione, la distribuzione e il trasporto in ogni sua forma, distruggendo così di fatto una filiera industriale, o almeno provandoci, perché la disposizione è stata sospesa, fortunatamente, dal TAR del Lazio, che ha dato ragione ai coltivatori di questa pianta... (intervento del consigliere Manfrin, fuori microfono) ...si allarga il daspo urbano, ovvero il divieto di accesso ad alcune aree urbane..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,19,25,"Consigliere, Consigliere!"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,20,227,"...anche a chi è stato solo denunciato o condannato in modo non definitivo... (intervento del consigliere Manfrin, fuori microfono) ... negli ultimi 5 anni per una serie di reati se questi sono avvenuti in stazioni o aeroporti."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,21,284,"...o si permette di avere un dibattito sereno e dignitoso, altrimenti sospendo il Consiglio perché non ci sono le condizioni per poterlo fare. Lasciamo che finisca l'intervento... la priorità... ormai ha iniziato, facciamo finire. (intervento del consigliere Manfrin, fuori microfono)"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,22,226,"...Presidente, posso fare una proposta? Io lascio al collega la mozione d'ordine, però lei mi dà la possibilità dopo di rileggere tutto visto che il collega non ha permesso a nessuno di far sentire quello che io stavo dicendo."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,23,8,Va bene.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,24,7,Grazie.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,25,33,La parola al consigliere Manfrin.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Manfrin,Andrea Fabrizio,1983,M,LEGA VDA,26,1620,"Solo per richiamare la sua attenzione su due azioni che sono state compiute: la prima è una frase che io non ho compreso bene e vorrei chiedere a lei di verificare, perché pare che il Consigliere, rivolgendosi a qualcuno da questa parte dell'aula, abbia proferito una sorta di insulto, un invito, potremmo definirlo così. Siccome il collega è sempre stato molto solerte nel denunciare ovviamente espressioni di una certa gravità, vorremmo che si verificasse effettivamente qual è stata questa espressione e per questo, ovviamente, si agisse di conseguenza; se invece non c'è stata e abbiamo capito male, bene, nessun problema. In secondo luogo evidenziamo che per la seconda volta il collega si è rivolto a dei Consiglieri che fanno parte di quest'aula con ovviamente riferimenti irrispettosi, come ""consiglieri circensi"", evocando periodi della storia che ormai, chiaramente, sono sopiti. Ritengo quindi che ognuno qui all'interno di quest'aula abbia il diritto di poterci stare e di poter essere d'accordo o non d'accordo con quello che viene detto, però deve essere garantita la dignità di tutti i componenti del Consiglio. Le chiederei gentilmente, Presidente, di applicare il suo ruolo e di evitare che si rivolga a persone che sono all'interno di quest'aula che la pensano in maniera differente. Sono quindi legittimi tutti i discorsi, gli interventi di questo mondo, però le chiedo, per cortesia, di evitare che vengano rivolte delle espressioni irrispettose e soprattutto irrispettose dei ruoli, perché la si può pensare in maniera diversa, questo è evidentemente legittimo, ma il rispetto ci deve essere sempre."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,27,73,"Va bene. Ha chiesto la parola il consigliere Marguerettaz, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,UV,28,1446,"Intervengo perché non vorrei che passasse come precedente un'interpretazione assolutamente non corretta del Regolamento. Mi dispiace ma, collega Manfrin, lei non può invocare una mozione d'ordine e interrompere l'intervento di un Consigliere, perché in questo caso il Consiglio diventa una gazzarra e devo dire la verità che questo passaggio mi fa vergognare, perché lei dice, invocando il Regolamento, che la questione principale viene sospesa, ma viene sospesa dopo che ha finito di intervenire quello di prima! Lei non può intervenire bloccando le persone! Perché qua sennò ognuno si inventa una mozione e mentre lei parla, siccome io mi invento una cosa, lei mi interrompe o io la interrompo. Qua non è così! Vuol dire che la mozione d'ordine interrompe la discussione, ma lei deve lasciare terminare chi parla! Questo è il Regolamento! Mi permetta, Presidente, non può tollerare... io quindi intervengo perché rimanga a verbale perché questa interpretazione non debba ripetersi. Oggi questa questione è chiusa, ma non è che qualcuno ha il diritto di veto e interviene e interrompe colui che parla, non è così! È scritto che ""hanno la precedenza sulle questioni principali e ne fanno sospendere la discussione"". La discussione, nel senso delle prenotazioni. Lei si prenota, Padovani termina e poi lei dirà tutto quello che deve dire. Lei non ha nessun diritto di interrompere uno che parla! Ma dove ha mai visto un'interpretazione del genere?"
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,29,350,"È esattamente così, altrimenti la logica non starebbe in piedi. Nel caso specifico il consigliere Padovani ha permesso il suo intervento, ma ovviamente il diritto di finire l'intervento deve essere garantito, altrimenti, non ci potrebbe essere nessuna discussione. Questa è la logica, Consigliere. Le do la parola per un intervento breve, due minuti."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Manfrin,Andrea Fabrizio,1983,M,LEGA VDA,30,1050,"Anche uno. Soltanto per precisare che all'articolo 60, mozioni d'ordine, come giustamente ha detto il vicepresidente Marguerettaz, c'è scritto che ""ne fanno sospendere la discussione"". La sospensione della discussione è specificata, se lei guarda, nell'allegato 24, perché ""la Commissione del Regolamento, nella riunione del 23 novembre 2000, ha stabilito di non ammettere in via generale mozioni d'ordine per la verifica del numero legale che interrompono l'intervento in corso di un Consigliere, mentre rimangono ammissibili altre mozioni d'ordine per richiamo al Regolamento effettuate anche nel corso dell'intervento, comportandone in tale caso la momentanea interruzione"". Questa è una delibera della Commissione Regolamento del 2000, il che significa che la ratio della norma è che il richiamo al Regolamento interrompe l'intervento. Questa è la scelta della Commissione Regolamento e questo è scritto nero su bianco. Mi spiace, Presidente, ma io le ho detto qualcosa perché evidentemente è così, quindi più di questo... il richiamo l'ho fatto."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,31,236,"Deve essere un richiamo al Regolamento, non una mozione che interrompe per sollevare fatti personali. C'è un richiamo al Regolamento, si richiama il Regolamento e si verifica... non era questo il caso. La parola al consigliere Di Marco."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Di Marco,Aldo,1962,M,PA,32,467,"Si adesso, lana caprina, Regolamento... sta di fatto che abbiamo fatto una figura meschina anche questa volta, quando bastava aspettare che il Consigliere Padovani finisse e poi aveva tutto il diritto di dire quello che voleva. Siamo riusciti di nuovo a fare una figuraccia, Presidente, perciò forse era meglio che interveniva un pelo prima. Perché così, secondo me, anche all'esterno ci vedono proprio come dei paillasse [traduzione letterale dal patois: pagliacci]."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,33,57,"Ci sono altri interventi? Consigliere Padovani, riprenda."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,34,4221,"Riprenderei dall'inizio. Il decreto ""Sicurezza"" rappresenta un attacco alle libertà individuali e collettive, reprime il dissenso e punta a trasformare i cittadini in sudditi. La Destra affronta ogni problema con un nuovo reato e nuove aggravanti senza mettere 1 euro per rafforzare davvero politiche di sicurezza urbana e di coesione sociale. Colpisce soggetti fragili, come donne incinte e bambini costretti al carcere, invece che a misure alternative... reprime ogni forma di dissenso, anche se esercitato con la non violenza o la resistenza passiva e affossa in modo del tutto ingiustificato la filiera della canapa industriale o almeno ci prova e dopo spiegherò perché. Dall'introduzione del reato di occupazione arbitraria di un immobile destinato a domicilio altrui, punito con la reclusione da 2 a 7 anni, alla trasformazione da illecito amministrativo a penale del blocco stradale, che si guadagna di diritto l'appellativo di ""norma anti Gandhi"", poiché prevede che chi blocca strade o ferrovie incorra in una pena fino a un mese di reclusione e 300.000 euro di multa... se a protestare sono più persone, riunite magari in una manifestazione di lavoratrici e lavoratori di un sindacato, ed ecco il nesso tra il decreto ""Sicurezza"" e i sindacati, la pena sale da 6 mesi a 2 anni di carcere. Non mancano sanzioni specifiche per chi protesta contro opere pubbliche definite strategiche, come il ponte sullo stretto o la TAV, attualmente sanzionate con pene lievi e multe. Da Ilaria Salis, accusata di aver partecipato nel 2008 a un'occupazione abusiva di un immobile abbandonato alle manifestazioni di ultima generazione la maggioranza guidata da Giorgia Meloni non dimentica nessuno nelle sue dediche repressive. Un pacchetto di provvedimenti è dedicato alle carceri, non già cercando soluzioni ai problemi che quotidianamente vengono evidenziati e denunciati, in primis l'emergenza suicidi, cui purtroppo assistiamo mese dopo mese. La direzione che si prende è quella che meno serve. Si rende facoltativo il rinvio della pena per le madri di bimbi inferiori all'anno di età o per le donne incinte, si introduce inoltre il reato di rivolta in carcere, che include non solo gli atti violenti, ma anche la resistenza passiva agli ordini, come lo sciopero della fame, punita da 1 a 5 anni. Arriva poi una nuova aggravante al reato di istigazione a disobbedire alle leggi: se commesso all'interno di un penitenziario oppure nei confronti di persone detenute, la pena può essere aumentata fino a un terzo. Stesse regole nei CPR, i Centri di Permanenza per i Rimpatri, trattati, come sembra logico alla Destra, da veri e propri centri di detenzione, con l'aggiunta del divieto di acquisto di una SIM telefonica ai migranti privi del permesso di soggiorno. Con l'articolo 18, e su decisione del Governo, la cannabis light viene equiparata agli stupefacenti, rendendone illegale la vendita, l'importazione, la lavorazione, la distribuzione e il trasporto in ogni sua forma, distruggendo, o almeno provando a distruggere, così, di fatto, una filiera industriale, disposizione sospesa fortunatamente, dal TAR del Lazio, che ha dato ragione ai coltivatori di questa pianta. Si allarga il daspo urbano, ovvero il divieto di accesso ad alcune aree urbane anche per chi è stato solo denunciato o condannato in modo non definitivo negli ultimi 5 anni per una serie di reati se questi sono avvenuti in stazioni o aeroporti. Il cosiddetto ""decreto sicurezza"", che qualcuno ha ribattezzato giustamente ""decreto repressione"", è una legge liberticida, che brandisce il Codice penale contro sindacati, studentesse e studenti e tutte le persone che vogliono esprimere anche in maniera non violenta il loro dissenso, un decreto che ai problemi e alle ingiustizie sociali del nostro Paese risponde con l'inasprimento delle pene disprezzando la nostra Costituzione. Queste norme, oltre a non risolvere i problemi, ad aggravare il lavoro delle Forze di polizia e a ingolfare maggiormente i tribunali, non faranno altro che peggiorare la situazione attuale, creando un clima di maggiore insicurezza tra le cittadine e i cittadini. Questo evidentemente è l'obiettivo ultimo di chi vive politicamente da anni, alimentando paure e complottismi."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,35,59,"Ha chiesto la parola il consigliere Marquis, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marquis,Pierluigi,1964,M,FI,36,2332,"Noi di Forza Italia abbiamo vissuto con disagio questo momento di discussione, perché da moderati, da gruppo di Centro, riteniamo che ci possano essere tutte le condizioni per discutere tra le parti in quest'aula in modo tranquillo e in modo adeguato all'istituzione che rappresentiamo. Quanto al merito, vorremmo fare alcune considerazioni su questo decreto. Noi crediamo che il decreto ""Sicurezza"" corrisponda alle esigenze del Paese per garantire una convivenza rispettosa tra i cittadini. Ho ascoltato con attenzione delle posizioni che sono legittime, ma che non condividiamo per nulla e che sono distanti dal nostro modo di vedere l'organizzazione della società. Dire che bisogna lavorare sulla formazione dei cittadini che vivono dei disagi o che hanno delle problematiche è una bella dichiarazione di intenti, fra due o tre generazioni vedremo i risultati. Nel frattempo ci troviamo dei cittadini, secondo quello che dite voi, che possono permettersi di occupare abusivamente un immobile, una proprietà privata altrui e non devono essere puniti. Ci sono dei cittadini che possono mettersi a manifestare in mezzo a un'autostrada, a bloccare il Paese, che possono bloccare delle linee ferroviarie, che possono bloccare i trasporti. Secondo voi, questo vuol dire manifestare? Le manifestazioni democratiche si fanno in un altro modo per il nostro modo di interpretare l'organizzazione e la vita democratica di un Paese. Ci sembra che, sotto questo profilo, ci fosse la necessità di intervenire, perché bisogna essere anche rispettosi della libertà altrui. Non è che perché io rivendico un diritto, una mia libertà, posso mettere in crisi l'organizzazione complessiva della società. Ci sono modi per esprimere i propri principi, la propria voce e le proprie idee, secondo noi, in modo molto diverso da quelle che abbiamo sentito rappresentare. Pertanto, per quanto ci riguarda, siamo profondamente convinti che ci vada un po' più di sicurezza in questo Paese, ci vadano delle condizioni affinché siano garantite le condizioni per tutti di vivere pacificamente. A nostro modo di vedere e di interpretare l'organizzazione istituzionale, non possiamo permettere di mettere in crisi la vita degli altri. Per questa ragione, quindi, nel merito, lo annunciamo, il nostro voto è contrario rispetto all'impegnativa che è stata proposta."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,37,59,"Ha chiesto la parola il consigliere Manfrin, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Manfrin,Andrea Fabrizio,1983,M,LEGA VDA,38,458,"Tornerò un momento, ma nella mia parte di intervento chiaramente dedicata, quindi senza rubare ulteriore tempo, sulla parte regolamentare, semplicemente per l'ultima parte che lei ha espresso. Presidente, io mi rendo conto che lei debba anche, tra virgolette, rendere conto a chi ha cercato di trovare un motivo per non interrompere l'intervento, però io, come le ho detto, ho fatto un intervento di mozione di richiamo al Regolamento perché l'articolo 58..."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,39,29,"No, era una mozione d'ordine."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Manfrin,Andrea Fabrizio,1983,M,LEGA VDA,40,14445,"...sì, nell'intervento penso di poter... siccome stiamo parlando di questo dibattito. Ho fatto quindi richiamo ai fatti che ledono l'onorabilità di un Consigliere. Essendo stati destinatari di alcuni inviti, ritenevo che fosse importante, visto che la persona che se n'è resa responsabile è stata la prima a mettere il puntale, il faro, il dito contro altre persone, far notare questo passaggio, ma di questo parleremo, tanto le registrazioni ci sono, per cui di questo avremo modo di parlarne in seguito, non si preoccupi. Per quanto riguarda invece il merito dell'iniziativa, io desidero ringraziare in maniera molto pacata le colleghe, perché credo sia effettivamente comunque un tema importante, su cui la discussione ci permette di esprimere il nostro pensiero e ci permette di esprimerlo in maniera in ogni caso differente tra noi e voi, che l'avete proposto, e abbiamo apprezzato, ho apprezzato personalmente anche i toni pacati con cui avete giustamente espresso le vostre contrarietà. Ho invece apprezzato un po' meno, ma questo sta nel gioco delle parti... e capisco l'intervento piuttosto agitato di chi, purtroppo, è costretto col bavaglio a non poter intervenire mai, soprattutto quando ci sono temi che riguardano un qualcosa su cui vorrebbe dire, per non farsi rubare anche l'ultimo elettore che gli è rimasto, proprio dalle due colleghe che hanno proposto questa iniziativa e invece viene sempre costretto al silenzio... infatti vedevo qualche collega particolarmente scuro in volto, mentre il collega che è intervenuto con questa veemenza buttava fuori settimane e settimane di covate, di parole non espresse. Per venire invece al merito dell'iniziativa, diciamo che anche rispetto a quello che è stato detto, collega Guichardaz, sicuramente, quando si interviene nel merito delle manifestazioni, si limita il diritto di manifestare, ma non dimentichiamoci che il diritto a manifestare il proprio dissenso è garantito dalla Costituzione. È chiaro che io non lo posso fare nelle modalità che mi piacciono di più, ma devo seguire certe regole. Ovviamente anche la Costituzione prevede che ci sia un'applicazione delle norme per le manifestazioni. Per le manifestazioni, è già stato detto, ma credo sia importante, è stato messo uno stop ad alcune modalità che obiettivamente si erano dimostrate particolarmente sbagliate per manifestare il proprio pensiero. Credo che non ci sia nessun problema, e non ce n'è mai stato, nell'organizzare iniziative, incontri pubblici, sfilate, cortei. Lo abbiamo visto anche qui in Valle d'Aosta, ne sono stati fatti diversi e, quando sono pacifici, non creano nessun problema. Diverso è quando questi poi intervengono e magari sospendono un servizio pubblico o creano un intralcio. Abbiamo visto tutti, per esempio, le famose iniziative che sono diventate abbastanza celebri in tutto il mondo... in una parte del mondo, nel mondo occidentale, quello che consente di farlo perché in altre non si permettono. Non so, quelli che manifesto per il clima, non so se si chiamano tutti ""Fridays for future"" o abbiano delle sigle diverse. Il blocco del traffico che viene fatto ha evidentemente dei grossi problemi: se io blocco il traffico, non blocco soltanto la persona che sta andando al cinema, blocco la persona che sta andando al lavoro e magari rischia il licenziamento, blocco l'ambulanza con una persona a bordo che rischia di morire, blocco una serie di collegamenti che sicuramente non favoriscono il richiamo d'attenzione, anzi addirittura sono controproducenti per due motivi: primo, sicuramente le persone che rimangono imbottigliate nel traffico non sono felici e di certo non si appassionano al tema; in secondo luogo, le macchine ferme nel traffico producono sicuramente molta più CO2 rimanendo ferme lì, sicuramente quelle non sono le modalità. Ho sentito parlare di reato di rivolta e ""norma anti Gandhi"", che però in realtà è stato utilizzato in maniera sbagliata perché questa fattispecie di reato è stata introdotta per gli interni del carcere e questa norma prevede che ""chiunque all'interno del carcere partecipi a una rivolta mediante atti di violenza o minacce o di resistenza all'esecuzione degli ordini impartiti commessi da tre o più persone riunite è punito con la reclusione da 1 a 5 anni"". Gli atti di resistenza sono anche le condotte di resistenza passiva: immaginiamo, per esempio, i passeggi e i detenuti che si rifiutano di rientrare in cella come protesta quando bisogna rientrare. Abbiamo visto gli atti chiaramente di protesta di quel tipo. I detenuti hanno chiaramente tutti i diritti, hanno gli avvocati che li vanno a trovare in carcere, possono manifestare quello che vogliono, ci sono delle modalità in quelle strutture che però non vanno bene e queste modalità, questa stessa fattispecie è prevista per i centri di trattenimento e accoglienza dei migranti. Non è quindi per tutte le manifestazioni, ma per alcune tipologie. Poi si è parlato delle detenute madri con figli. Si è affrontato un problema che purtroppo era un problema grave, perché c'era una reiterazione di reato di madri, che in realtà si nascondevano dietro ai figli per non finire dietro le sbarre e che utilizzavano questa come scusa per poter continuare a borseggiare. Noi forse in questa nostra realtà ce ne accorgiamo di meno, ma nelle realtà che hanno delle metropolitane o dei treni, purtroppo, questa è una realtà che è molto presente ed è diventata una piaga. Io penso che chiunque veda la cronaca se ne possa accorgere. Chiaramente qui non si parla di prendere e sbattere la gente dietro le sbarre, ma, siccome qui la condanna prevede un rinvio, in quel caso l'esecuzione della pena non sarà rinviabile, non sempre, ma ""se il giudice ravviserà il rischio che si possano commettere ulteriori delitti e potrà aver luogo in un istituto a custodia attenuata per detenute madri"". Vengono anche inasprite le pene per chi impiega minori per l'accattonaggio e la pena massima passa da 3 a 5 anni. Ancora: si è parlato di cannabis. Questo Governo l'ha detto fin dall'inizio: noi siamo contrari evidentemente all'utilizzo di droghe, siano esse leggere o pesanti, noi non facciamo giustamente questo tipo di distinzione. Io sinceramente devo dire solo una cosa: mi fa molta pena chi, per sopportare la propria giornata, trova un suo personale relax o sfogo nello ""spipacchiare"" un po' di droga. Provo molta pena per lui e, sinceramente, penso che ci siano dei modi diversi, modi differenti di poter vivere la propria vita e di poter anche trovare un momento di svago e di relax. Quello che è stato detto sulle sentenze è effettivamente vero, ma il Governo, ovviamente, da questo punto di vista, continuerà ad andare avanti. Ancora: abbiamo parlato delle manifestazioni e dei sit-in . Ci sarà un blocco, come abbiamo detto, non soltanto sulla parte delle strade ma anche sui binari, perché purtroppo è sufficiente una persona su un binario per bloccare completamente un treno e un collegamento. Ci rendiamo conto di quello che evidentemente può succedere. Quello che è stato detto... l'aggravante del dissenso su opere di grande importanza purtroppo si è resa necessaria perché, per grandi opere che sono indispensabili per il nostro Paese, come la TAV, purtroppo si è arrivati alla guerra urbana per poter difendere un'opera che è davvero indispensabile e per collegare il Corridoio 5, che purtroppo è una necessità. Peraltro, per esempio, il Partito Democratico non ha mai rinnegato questa posizione e la necessità di costruire quest'opera quando è stato al Governo. Credo che questa fosse una necessità di tutti, non soltanto di una parte politica. Ancora: sono state inasprite le pene per i danni nelle manifestazioni. Effettivamente manifestare in maniera pacifica non soltanto è consentito, ma è auspicato. È giusto manifestare e preferisco di gran lunga chi manifesta, chi si espone, fa vedere che non è d'accordo in maniera assolutamente pacifica rispetto a chi magari si travisa e va a spaccare le vetrine, va a spaccare le macchine e magari la spacca a un poveraccio che il giorno si deve svegliare e andare a lavorare, che non c'entra assolutamente nulla, ma, ""siccome io devo manifestare, spacco tutto"". Ci ricordiamo l'intervista a quel ragazzetto che diceva: ""Beh, se non spacchi le cose alle manifestazioni... cioè bordello!"". Quelle persone lì purtroppo devono essere punite e meritano di essere punite, è di tutta evidenza. Ancora: c'è un'estensione del daspo urbano. Riteniamo anche questa una misura utile per riuscire a riportare un po' di ordine in quelle città che sono sicuramente oggi, purtroppo, preda anche di una microcriminalità, che viene definita micro, ma che in realtà le persone che vivono quelle realtà sentono in maniera importante sulla propria pelle. Nel manifesto, nel volantino che è stato poi messo sulla bacheca sindacale, si diceva che ce la si prende coi migranti. Lo ha detto anche lei, collega Guichardaz, nel suo intervento. Perché? Perché semplicemente si inserisce una norma di buon senso, ovvero non è che ce la si prende con qualcuno, semplicemente viene creata la fattispecie per la quale, nel caso in cui le imprese dovessero vendere schede SIM senza osservare gli obblighi di identificazione per i clienti, si applica la sanzione della chiusura di esercizio o dell'attività per un periodo da 5 a 30 giorni. È chiaro che non si possono vendere delle SIM a persone che non hanno neanche un permesso di soggiorno regolare, persone di questo tipo in teoria sono immigrati irregolari e in questo Paese non ci dovrebbero stare. Eventualmente, lo sappiamo, lo sapete meglio di noi e conoscete benissimo anche le associazioni che li difendono, hanno tutto il diritto di andare a chiedere il diritto di asilo, lo possono fare e, se il diritto di asilo gli viene negato, evidentemente non hanno titolo per stare qui. Se non hanno titolo per stare qui, perché dovrebbero poter avere una SIM? Per stare qui illegalmente, magari per compiere dei reati? Perché in teoria, se non stanno qui legalmente, non possono lavorare, non possono avere un contratto. Come si guadagnano da vivere? Credo che questi siano dei rilievi che ognuno si dovrebbe porre, ma di buon senso. Non credo che ci siano cose sicuritarie, come si è detto. Reato di occupazione arbitraria. Di questo non se n'è parlato, ma è importante. La parte di occupazione abusiva degli alloggi è diventata davvero una situazione importante e ne stiamo subendo anche noi alcune fattispecie. L'assessore Marzi lo sa... lo sa, immagino, anche l'assessore Sapinet in virtù della loro occupazione rispetto alla parte di edilizia residenziale, ci sono persone che purtroppo hanno occupato abusivamente degli alloggi, anche case popolari, e purtroppo mandarle via... non quelle che non riescono a pagare perché non ce la fanno, ma quelle che occupano queste case perché non hanno la possibilità di trovarne un'altra, però chiaramente abusano di un diritto... è ovvio che devono assolutamente essere sgomberate. Infatti, viene introdotto il reato perché ""chiunque occupi e detenga senza titolo un immobile destinato a domicilio altrui o ne impedisca l'accesso al legittimo proprietario è punito con una pena da 2 a 7 anni. La norma ? questa è una bella novità ? vale anche per le pertinenze come box auto, cortili, balconi, terrazze. Stessa sorte per chiunque si intromette o coopera nell'occupazione dell'immobile, ovvero riceve o corrisponde denaro o altre utilità per l'occupazione medesima"". La piaga quindi che c'è in altre zone di occupare per interposta persona le case popolari affittandole. Ancora: un'aggravante per i reati nelle stazioni e in metro, l'abbiamo detto prima, che noi non sentiamo ma che sono assolutamente presenti. Poi tutta una parte sulla modifica del Codice antimafia per renderlo più efficace. Banalmente, l'interruzione dei benefici a parenti dei mafiosi... se interrompono i rapporti col parente che, appunto, è stato arrestato, oppure è un soggetto destinatario di misure di prevenzione o sottoposto a un relativo procedimento penale. Ancora - questa è una norma su cui abbiamo puntato davvero molto -: la revoca della cittadinanza se c'è una condanna per terrorismo o reati gravi. ""Si estende da 3 a 10 anni e dal passaggio in giudicato alla sentenza di condanna definitiva il termine per poter adottare il provvedimento di revoca della cittadinanza per reati di terrorismo ed eversione e altri gravi reati. Non si può procedere alla revoca della cittadinanza se l'interessato non ne possiede o non ne può acquisire un'altra"". Ancora, infine, il reato di detenzione di materiale con fini terroristici: ""Verrà punito con la reclusione da 2 a 6 anni chiunque, al di fuori dei casi di associazione con finalità di terrorismo e di addestramento ad attività con finalità di terrorismo, consapevolmente si procura o detiene istruzioni per il compimento di atti di terrorismo, divulgazione e istruzione sulla preparazione e l'uso di sostanze esplosive o tossiche ai fini del compimento di delitti contro le personalità dello Stato"". Noi riteniamo che queste siano scelte di buon senso. Su questo e sulla sicurezza la Lega ha evidentemente portato avanti delle scelte molto forti, scelte che erano nei programmi di governo, scelte che abbiamo rivendicato e scelte che sono assolutamente compatibili, lo saranno ovviamente una volta approvate in Senato. Io prima, a livello di battuta, ho detto al collega Di Marco che interveniva che non si sapeva se poi la collega Spelgatti avrebbe votato il provvedimento al Senato. Io non mi sono consultato con lei, ovviamente, per questa iniziativa, ma posso affermare con discreta fiducia di non essere smentito, che ovviamente la senatrice Spelgatti invece voterà questo provvedimento. Lo voterà e lo applicherà come è giusto che sia, perché evidentemente, così come abbiamo subito, purtroppo, in anni di Governi che tendenzialmente vedevano poca alternanza, vedevano una prevalenza del Partito Democratico, che riusciva ad arrivare a governare anche quando perdeva le elezioni, per una volta abbiamo invece un Governo eletto che su un programma ha raccolto ovviamente il consenso e su questo, evidentemente, porterà avanti quello che ha promesso di fare. A buon titolo, a prescindere dalla fattibilità o non fattibilità della mozione, io desidero ringraziare le colleghe per averla presentata e averci permesso di esprimerci e ovviamente annuncio che, qualora la mozione non venisse ritirata, il gruppo Lega voterà in maniera contraria."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,41,59,"Ha chiesto la parola il consigliere Distort, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Distort,Luca,1964,M,LEGA VDA,42,5410,"Pensavo di rispondere un po' punto per punto rispetto alle diverse posizioni espresse prima dalla collega Guichardaz e poi dal collega Padovani, ma il collega Manfrin ha già espresso la posizione in cui mi riconosco, quindi ritengo assolutamente superfluo andare a proseguire questi approfondimenti. È del tutto evidente che comunque non mi riconosco, non ci riconosciamo minimamente in chi, in nome del Moloch, deve manifestare a tutti i costi e con tutti i mezzi, impedisce lo svolgimento della normale attività di una società. Non ci riconosciamo. Sono visioni, rispettiamo la diversa posizione, ma non ci riconosciamo minimamente, così come non siamo minimamente d'accordo sul disarmare le Forze dell'ordine. Per conto mio, per conto nostro, le Forze dell'ordine si chiamano Forze dell'ordine perché esercitano e hanno forza in nome dell'ordine, o sono Forze dell'ordine ed è consentito che facciano esattamente quanto esprime il nome, l'espressione, sennò c'è un piccolo corto circuito filologico o anche semplicemente logico. È chiaro che tutto questo non è soltanto per una questione di tifoseria, perché noi sappiamo, tra l'altro, che viviamo purtroppo in un Paese dove i problemi non sono neanche i delinquenti o chi delinque, o chi trasgredisce le regole o chi con i propri comportamenti rende difficile la vita sociale. Il problema è chi fa il tifo per questi, e c'è, ci sono aree politiche che lo fanno, ma non voglio aprire questo discorso. Noi siamo dall'altra parte. Noi siamo con le Forze dell'ordine, noi siamo con un ordine, siamo con le regole, dalla parte delle regole e tutto questo lo facciamo non per partigianeria, non per tifoseria, ma semplicemente perché noi mettiamo al primo posto la sicurezza delle persone in una società, in una comunità. La sicurezza di poter svolgere il proprio lavoro, di andare al lavoro e non trovare un blocco mentre qualcuno va ad aprire la propria attività. Siamo per la sicurezza di chi si mette in treno e sa che a una certa ora questo treno arriverà a destinazione. Noi siamo per questa sicurezza. La cosa però importante è che veramente, in maniera forse irrituale, e a cui non siete abituate, colleghe Guichardaz e Minelli, io voglio farvi sinceri complimenti, perché voi avete messo in evidenza un vulnus, che è apparso evidentissimo in questa discussione, della maggioranza. C'è stato un intervento del collega Di Marco assolutamente condivisibile. Glielo posso dire da militare in congedo, molto strategico, ineccepibile. Non ha fatto una piega. Faccio i complimenti anche a lei, collega Di Marco, ha trovato il modo logico, perfettamente logico, per uscire dall' impasse di dover prendere una posizione di scelta riguardo a questa mozione, che avrebbe messo un po' in difficoltà la maggioranza, che evidentemente è costituita da forze politiche eterogenee, una componente di Sinistra e una componente autonomista, ammesso che la componente autonomista non sia di Sinistra. Comunque, sta di fatto che il discorso del collega Di Marco ha avuto la sua bella collocazione, una logica, un filo logico, una linea conduttrice e poi c'è stato l'intervento del collega Padovani, sui cui contenuti io non mi riconosco, ma anche a lei, collega Padovani, faccio i complimenti, perché dire la verità è segno di coerenza. Lei coerentemente ha voluto esprimere la sua posizione politica, cercando di scavalcare a Sinistra, all'estrema Sinistra, le protagoniste di questa iniziativa e di questa mozione, le sottoscrittrici di questa mozione. In questo suo posizionamento in estrema Sinistra ha dimostrato che la maggioranza ha veramente un'eterogeneità enorme, ma soprattutto questa eterogeneità non è soltanto il fatto di dire: beh, andiamo a riconoscere l'uovo di Colombo. Che cosa ha a che fare la Sinistra con gli autonomisti? Che è quello che non solo ci stiamo chiedendo noi, ma dal 2020 se lo sta chiedendo la Valle d'Aosta. Rivela il fatto che tutto questo dibattito e questo diverso posizionamento è emerso dopo una ventina di minuti di interruzione, di riunione di maggioranza per evidentemente, penso, presumo, decidere che posizioni assumere durante la discussione delle mozioni. Cos'è che è andato storto quindi? Voi avete deciso che ci sarà una parte, rappresentata da Di Marco, che rappresenta una parte della maggioranza e poi l'altra parte rappresentata da Padovani, che prende fortemente un posizionamento politico che scavalca appunto a Sinistra le sottoscrittrici della mozione. È questo che è curioso, è questo che è importante, è questo che emerge, perché tanto è chiaro che io potrei stare qui a parlare fino a domani ma non convinco la parte opposta, non convinco le colleghe Guichardaz e Minelli a cambiare posizione, Non convinco lei, collega Padovani, a cambiare posizione ideologica, però mi chiedo: lei fa parte di un'area di un partito che è rappresentato anche dai suoi due vicini di banco, dal presidente Bertin, dall'assessore Guichardaz. Lei quindi sta rappresentando il partito? Sta rappresentando sé stesso? Mi piacerebbe capire gli altri della maggioranza che cosa ne pensano. Qual è la posizione della maggioranza? È la posizione di Di Marco o l'altra posizione? Questo è un elemento importante e questo è il motivo per cui io mi complimento con le colleghe Guichardaz e Minelli. Voi avete fatto emergere questa situazione assolutamente contraddittoria e questa è la maggioranza che sta governando la Regione Valle d'Aosta."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,43,59,"Ha chiesto la parola la consigliera Minelli, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Minelli,Chiara,1966,F,PCP,44,3264,"Non impiegherò molto tempo, voglio rassicurare i colleghi che sono stanchi, e lo siamo tutti. Ha già detto la collega Guichardaz, ovviamente, se presentiamo questa mozione, è perché siamo assolutamente convinte della sua validità e del fatto che il decreto ""Sicurezza"", il disegno di legge che è stato approvato alla Camera e che deve essere discusso in Senato è pericoloso ed è assolutamente contrario a una serie di questioni che noi riteniamo importanti. Faccio un solo esempio, che è quello legato... ce ne sarebbero tanti, ma faccio solo questo, che è legato alla questione del divieto di vendere SIM a migranti irregolari. Prendo a prestito la dichiarazione che è stata fatta da Oliviero Forti, che è il responsabile immigrazione della Caritas nazionale, che ha detto che questo è un provvedimento fortemente discriminatorio, soprattutto per una questione: perché non sono colpite soltanto le persone che sono in qualche modo totalmente irregolari, ma che incorrono in questo divieto e quindi saranno private di questa possibilità... (intervento di un Consigliere, fuori microfono) per favore! ...saranno privati di questa possibilità anche tutti coloro che sono in attesa di permesso di soggiorno, che hanno tutti i requisiti, hanno terminato l'iter e stanno soltanto aspettando di avere quel pezzo di carta che permetta loro di poter cercarsi un lavoro e di essere qui. Riporto anche la posizione della Chiesa, perché questo era su ""Avvenire"", che credo non sia ancora diventato un quotidiano estremista. Non credo proprio. Ci sono anche perplessità da parte di tutta una serie di magistrati, di direttori di carceri, che sono preoccupati per gli effetti che questo tipo di disegno di legge avrà. Passo alla seconda parte brevissimamente. È stato detto dal collega Di Marco che è superata questa mozione, che non ha senso perché comunque il disegno di legge è già stato votato alla Camera. Ora, il disegno di legge è stato votato alla Camera, per diventare definitivo deve essere votato anche al Senato, ma nulla impedisce che alcune parti di quel disegno di legge vengano modificate. Se un disegno di legge viene approvato da una delle due Camere e l'altro ramo del Parlamento fa delle modifiche anche minime, cioè non vota in blocco il testo che è arrivato approvato dalla prima Camera, questo deve ritornare. Il Senato potrebbe fare delle modifiche, se farà delle modifiche anche piccole, il testo ritornerà alla Camera e la Camera voterà non più su tutto il disegno di legge, ma soltanto sulla parte modificata. Dal punto di vista formale, quindi, non c'è nulla che impedisce che questo vada avanti. Andatevi a vedere, è così. Se così non fosse, avremmo abolito il bicameralismo in Italia, ma al momento è ancora così. Poi su tutta un'altra serie di questioni che il collega Manfrin ha affrontato, con toni molto più pacati del solito, ma perché c'era già stato lo sfogo precedente, ci sarebbe da ribattere punto su punto. Non abbiamo tempo, è tardi, siamo stanchi. Di sicuro la mozione non verrà ritirata e il voto, come credo che abbia anche detto qualcun altro, dovrà poi, come in tante altre occasioni, essere la cartina di tornasole di quello che effettivamente le persone dicono, pensano e agiscono, perché altrimenti sono parole, parole, parole."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,45,64,"Ha chiesto la parola il consigliere Marguerettaz, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,UV,46,4199,"Ovviamente non per una questione di puntigliosità, ma torno a dire che il passaggio di prima non è assolutamente conforme, perché le mozioni d'ordine sono delle mozioni specifiche. Il Regolamento dice: ""richiami al Regolamento o per l'ordine del giorno o per la priorità delle votazioni"". Finito. Quella che lei ha invocato era una questione personale o, tuttalpiù, doveva chiedere il giurì d'onore, l'onorabilità. Non aveva nessun titolo per interrompere Padovani. Ciò detto, quindi, anche il richiamo delle valutazioni al Regolamento... sono particolari, ma lei non ha fatto nessun richiamo né al Regolamento, né all'ordine delle votazioni, né altro. Sulla mozione io credo che alla fine ci sia un'attività specifica semplicemente per piantare delle bandierine, esattamente come il decreto ""Sicurezza"". Perché il decreto ""Sicurezza"", vedete, introduce e fa leva su dei problemi che sono reali. Come disconoscere il fatto che vi siano dei problemi reali di ordine pubblico? Il problema è capire se il decreto ""Sicurezza"" questi problemi li risolve, perché è questo di cui noi dobbiamo parlare. Il collega Di Marco ha detto: ""noi siamo contrari, ma perché riteniamo che questo strumento è uno strumento di propaganda. Mi spiego. Se una cosa è vietata, perché già tutta una serie di fatti sono vietati, non è aumentando le pene che risolviamo le questioni. Perché qua noi facciamo bellamente pubblicità, propaganda elettorale. Tutta una serie di reati che voi avete indicato già non sono consentiti e allora, se non sono consentiti, qualcuno già dovrebbe evitare che si compiano. Con questa logica di dire: ""noi aumentiamo le pene"" voi pensate di risolvere il problema? Assolutamente no. Vedete, quando andiamo all'estero - e, per certi versi hanno anche ragione -, ci chiedono: ""ma scusatemi, qual è la differenza tra il vietato e il severamente vietato?"". Se una cosa è vietata, è vietata. Voi allora state facendo propaganda sul fatto che è severamente vietato, ma le cose già non si possono fare. Oggi è consentito bloccare l'autostrada? No. Da questo punto di vista, ecco perché diciamo che questo è uno strumento che è assolutamente propagandistico e, se le colleghe avessero avuto un po' di onestà intellettuale, avrebbero dovuto richiamare il voto contrario del nostro Deputato, che ha votato contro già a settembre. Da questo punto di vista, già sgombravamo il campo sul fatto che questa maggioranza, composta da persone che grosso modo rappresentano un po' tutti i movimenti che hanno sostenuto la candidatura del nostro Deputato... per capire qual era l'orientamento, ma non perché non conosciamo il problema! Il problema lo conosciamo, ma, da questo punto di vista, lo strumento è uno strumento errato e propagandistico, come è esattamente propagandistica, mi permetterete, questa mozione, perché è semplicemente per poter fare una resa dei conti all'interno dell'area Sinistra. Riteniamo che l'impegnativa sia un'impegnativa invotabile, perché se qualcuno avesse scritto: ""impegna a sollecitare i Parlamentari a votare contro"", poteva avere anche un senso, ma che diavolo di democrazia avete in testa? Lo stralcio. Lo stralcio di cosa? Cioè un disegno di legge che è in discussione in Parlamento... (intervento della consigliera Minelli, fuori microfono) ...no, ma non avete scritto di cosa volete lo stralcio. Avete parlato in generale dello stralcio... Avete preso anche voi il modo di fare di Manfrin? (intervento della consigliera Minelli, fuori microfono) ...così mi fai una questione personale... no, perché preso sul fatto che insistevi, penso che la collega Minelli abbia ritenuto che quello è un esempio da seguire, quindi parlare sopra i colleghi. Lo stralcio di cosa? Nell'impegnativa c'è scritto lo stralcio tout court , di tutto il decreto legge. Guardate che non funziona mica così. Se è uno straccio, dite cosa volete stralciare; se è votare contro, dite che bisogna votare contro; se è votare contro, vi abbiamo già accontentato, l'abbiamo già fatto. Per una cosa che è già fatta, per noi questa mozione, così come è impostata, è invotabile. Per dignità non voteremo contro, ci asteniamo, perché avete presentato proprio dal punto di vista tecnico una cosa improponibile."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,47,59,La parola al consigliere Manfrin per il secondo intervento.
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Manfrin,Andrea Fabrizio,1983,M,LEGA VDA,48,5552,"Molto, molto brevemente, innanzitutto comprendo e comprendo perfettamente, collega Marguerettaz, che capita poche volte, perché le devo riconoscere una particolare abilità, lei ha frequentato quest'aula per parecchi anni e conosce il funzionamento di quest'aula in maniera approfondita. Un paio di volte però deve ammettere che è stato colto in contropiede e questa è una di quelle volte. Come dicevo, io comprendo quindi anche il ragionamento che ha fatto successivamente, perché non lo ammetterà mai, ovviamente, ma, se non ci fosse stata questa diatriba, sia regolamentare che su altro, sono certo che lei non sarebbe intervenuto, né avrebbe espresso un'opinione. Avrebbe ovviamente lasciato, come ha fatto centinaia di altre volte, che si esprimesse probabilmente qualche suo collega di maggioranza nel merito. Lei non è solito prendere posizione e non avrebbe espresso le posizioni che ha espresso, perché ovviamente oggi ha un po' la tensione del post partita addosso e ci sta e lo comprendo, quindi sappiamo bene cosa succede. Quello che però lei probabilmente non ha inteso è quello che è il contenuto, ma lo dico assolutamente senza animosità e senza voler innescare un dibattito, anche perché sicuramente avremo di che discutere ancora nei prossimi giorni. L'articolo 60 del nostro Regolamento stabilisce che ""i richiami al Regolamento, o per l'ordine del giorno, o per la priorità delle votazioni ? sono tre fattispecie diverse, quindi o richiamo al Regolamento, o per l'ordine del giorno o per priorità ? interrompono la discussione"". Su questo siamo d'accordo, abbiamo stabilito che questi interrompono la discussione e interrompono l'intervento: ecco perché io evidentemente ho detto... Ovviamente che cosa succede? Che, se io chiedo con una mozione d'ordine di intervenire, quindi interrompo la discussione, a quel punto ricevo la parola dal Presidente che mi chiede di esplicitare la mozione d'ordine. Cosa che però non è stata fatta, perché, quando io ho chiesto la parola per intervenire, non è stato bloccato il collega e non mi è stata data la possibilità di esplicitare la mozione d'ordine. Ho quindi pervicacemente insistito, perché il mio diritto era quello di fare un richiamo al Regolamento. Il richiamo al Regolamento, che poi ho fatto successivamente, era proprio per l'articolo 58, quindi fatti che ledono l'onorabilità di un Consigliere. È quindi chiaro che la mancata sospensione della discussione e la mancata parola al sottoscritto mi hanno fatto evidentemente intervenire in maniera veemente, anche perché, come ricorderà all'inizio di questa tre giorni di Consiglio, avevo ricevuto un rimbrotto da parte del Presidente, che mi aveva tacciato di essere... come potremmo dire... mi aveva detto che ero un po' troppo timido. Siccome io ho una serie di difetti infinita, ma timido non sono, ho ritenuto opportuno ristabilire un po' le cose e la verità delle questioni, quindi evidentemente ho ritenuto di difendere un diritto. È quindi chiaro che il richiamo che ho fatto doveva interrompere la discussione, la discussione è stata interrotta solo in un secondo momento, ma io credo che quello che è successo sia agli atti e ne potremo discutere successivamente. Nel merito, io credo che tecnicamente il collega Sammaritani possa esprimere al meglio la posizione della Lega, che ovviamente voterà in maniera contraria la mozione, però penso anche che non è perché, collega Minelli, mi sono sfogato prima che poi sono tenuto in maniera pacata: è perché è proprio la rabbia fuoriuscita da qualche vostro collega vicino che mi ha persuaso che forse l'arma migliore è questa. L'arma migliore è proprio quella di evidenziare che esattamente, come ha detto il collega Distort, ci sono delle posizioni che sono diametralmente opposte all'interno della maggioranza e io vi ringrazio per la vostra azione, che le fa emergere in tutta la loro violenza e in tutta la loro virulenza, perché so che ogni iniziativa che viene fatta, a prescindere dalle giustificazioni che vengono date, perché ovviamente non c'è nessuno che interviene con questa violenza e con questa sete di vendetta, che poi vorrebbe votare quello in cui crede... quello che avete scritto... la persona che sta alla vostra destra, ma vorrebbe stare alla vostra sinistra, perché vorrebbe rappresentare un'ala ancora più estrema di quella che rappresentate voi... vorrebbe votare con ogni fibra del suo corpo e, se lui non avesse questi obblighi della maggioranza, perché ovviamente le cose che gli hanno detto per trattenerlo su quel posto sono due: uno ci fai il Presidente di Commissione e, due, se tu non fai il Presidente di Commissione e non stai qui, arrivano i Fascisti. Perché gli hanno detto questo, questo è quello che è successo e questo è quello che lo trattiene. Io ho una grande passione per la sua resistenza e stoicità, ma soprattutto un grande rispetto per il grande lavoro che fa un altro collega, che è diventato Vicepresidente multiplo di diverse Commissioni, che deve gestire Commissioni differenti rispetto alla sua, e soprattutto che deve cercare di contenere e trovare una quadra quando si parla di argomenti che ovviamente lui non resiste nel votare o nell'esprimersi. Con una buona tirata di orecchie, ecco che ci raggiunge... o con una buona tirata di orecchie o con una buona concertazione riesce sempre a portare a casa il risultato. Risultato che per lui è vincente e per qualcun altro no, ma, per fortuna, i conti si faranno alla fine. Vi ringrazio davvero di aver portato questa mozione e spero, auspico davvero, che ne porterete altre."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,49,63,"Ha chiesto la parola il consigliere Sammaritani, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Sammaritani,Paolo,1959,M,LEGA VDA,50,6056,"Cercherò di intervenire brevemente, anche per pietà di tutti, e sicuramente senza presunzione di porre la parola fine a questa discussione, interessante perché, a parte gli aspetti regolamentari, ha coinvolto questioni che sono sia tecniche che chiaramente politiche. Evidentemente sono due visioni diverse di come gestire uno Stato e la sicurezza pubblica in particolare. Bene, devo dire, lo faccio perché rivendico una certa onestà intellettuale, che sono avverso sempre... non mi è mai piaciuta la decretazione d'urgenza e nemmeno le leggi fatte sull'onda dell'emotività, quindi, quando si inaspriscono le pene a seguito di un incidente stradale, eccetera, non mi sono mai piaciute, perché le ritengo comunque un correre dietro agli eventi, che non fa bene sicuramente alla giustizia e nemmeno alla gestione poi della sicurezza e della giustizia stessa. Fatta questa premessa, devo dire che ciò che è stato detto, anche da parte, per esempio, del collega Marguerettaz, che è sempre sagace in questi suoi interventi, non è del tutto corretto. Nel senso che ci sono tanti altri esempi di casi in cui ci sono dei reati che esistono già, delle condotte che sono già palesemente illegittime e sanzionate dal Codice penale, ma poi vengono maggiormente dettagliate perché in un certo momento storico ci sono condizioni particolari, per cui c'è una certa sensibilità particolare nei confronti di certe condotte. Faccio un esempio per tutti: il 612-bis del Codice penale, che proprio perché si chiama bis vuol dire che è stato messo dopo, in effetti lo sapete tutti, codice rosso, stalking , molestie. Esistevano già questi reati, queste condotte erano già dei reati, ma sono stati dettagliati meglio certi aspetti perché si voleva tutelare in modo particolare le donne, o comunque le persone che sono oggetto di condotte particolarmente gravi nei confronti della vita di relazione, la vita sociale. La stessa considerazione vale per questo decreto ""Sicurezza"", è evidente. Sono state prese norme che scaturiscono da un Governo che ha preso un impegno particolare in materia di sicurezza e che è anche una reazione evidentemente e un dare soddisfazione, tra virgolette, dico in senso buono, a chi lo ha votato, evidentemente, perché forse chi governava prima non lo aveva fatto. Se tu lasci andare certe cose, lasci che un senso di insicurezza pervada la società, probabilmente poi qualche freno lo devi mettere. Può darsi anche che tu faccia di troppo, ma per quello non vi preoccupate voi, da quell'altra parte c'è la Corte costituzionale, ci sono i magistrati, lo fanno loro, valuteranno loro. Molti avvocati anche hanno contestato questo decreto, poi non sto a guardare l'orientamento politico, eccetera, perché è abbastanza trasversale, devo dire, probabilmente per le ragioni che ho espresso io prima, Ordine dei medici, eccetera. Benissimo, non c'è problema, i problemi si risolvono nelle aule giudiziarie, saranno i giudici, sarà la Corte costituzionale che dirà: ""qui avete esagerato, questo è addirittura incostituzionale"". Benissimo, ne prenderemo atto, punto e basta, ma è questo il tema. Il problema è che chiaramente questo provvedimento legislativo, che è in itinere, è stata naturalmente l'occasione e quale miglior occasione per la Sinistra di gridare al Fascismo, alla repressione, eccetera, eccetera, ma questo sta nel gioco delle parti, ci mancherebbe. Il paradosso, uno dei paradossi, perché ce n'è più di uno, piuttosto è che appunto queste cose vengano da chi di sicurezza non se n'è mai occupato, o se n'è occupato troppo poco, e ha rigenerato quell'insicurezza nella società che poi chiede queste risposte. Collega Padovani, noi non abbiamo bisogno di andare negli Stati Uniti per essere tutelati, lo facciamo già qua perché, grazie a dio, c'è un Governo che adesso riteniamo ci tuteli, prima invece no. Questo è il tema fondamentale. L'altro paradosso è che appunto queste critiche verso questo sistema per risolvere le cose, cioè inasprire certe pene e prevedere certe fattispecie particolari venga da chi poi, in realtà, fa le stesse cose, ma in modo molto più subdolo, perché non ha magari il coraggio di dire: ""guarda, faccio una norma in cui ti impedisco di parlare o, meglio, se parli di certe cose, sei un essere spregevole"". Lo fa in modo molto più subdolo perché attua una certa marginalizzazione, un disprezzo per chi esprime opinioni diverse. Diventa anche abbastanza paradossale oltretutto il fatto che si possa pensare di andare a dialogare con i No TAV con il dialogo e l'ascolto, perché mi sa davvero che abbiamo sbagliato approccio. L'abbiamo visto già ampiamente. Su certi tipi di reati posso essere addirittura d'accordo, su certi tipi di aggravanti o di norme posso addirittura essere d'accordo sul fatto che forse potrebbero anche essere eccessive, ma, come dico, non spetta a noi valutarlo. Su altre cose, tipo appunto l'occupazione... faccio un esempio per tutti e poi chiudo, l'occupazione arbitraria aveva già manifestato la normativa delle carenze. Bisogna ricordare che all'interno di questo articolo si parla anche della procedura d'urgenza per il rilascio dell'immobile. Qui davvero bisogna mettere sulla bilancia i reciproci interessi, cioè è più da tutelare chi occupa l'alloggio o il proprietario che, poveraccio, si trova l'alloggio occupato e non sa come fare? Questo avviene anche qua, come ha già accennato il collega Manfrin, è già avvenuto anche qua che qualcuno, anche con delle funzioni pubbliche, comunque di tutela del patrimonio pubblico, sia andato in Procura a dire: ""ci hanno occupato degli alloggi, cosa facciamo?"". E il Procuratore ha dovuto rispondere: ""non so mica tanto cosa fare, speriamo che se ne vada"". Capite? È questa l'impotenza. Lì ci vuole per forza un intervento normativo. Per riassumere, appunto, diciamo che questo tipo di provvedimenti sono necessari: sono necessari perché la gente vuole più sicurezza e quindi, se poi ci sarà stata qualche esagerazione, appunto, ci penseranno gli organi deputati a fare chiarezza. Noi chiaramente voteremo contro questo tipo di mozione."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,51,86,"Ci sono altri interventi? Ha chiesto la parola il consigliere Chatrian, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Chatrian,Albert,1975,M,UV,52,850,"Velocissimo proprio, anche perché diciamo che i toni del collega Sammaritani hanno smorzato molto bene la tematica principale di oggi, nel senso che, non condividendo per nulla i contenuti portati dal collega, ho apprezzato parecchio i toni. Solo una considerazione. Colleghe, se questo è il modo di mettere in difficoltà questa maggioranza, veramente siete fuori strada, ma veramente. Siete talmente fuori strada che, per una volta, il Deputato che abbiamo eletto due anni fa due mesi fa si è posizionato e ci ha rappresentato all'unanimità. Colleghe, veramente siete fuori strada. Mi spiace, mi fate anche un po' tenerezza, se devo dire la verità, sul piano sul piano politico, e non entriamo nei contenuti perché penso che il mio Capogruppo oggi sui contenuti sia stato veramente molto bravo. Sul piano politico ci fate veramente un po' tenerezza."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,53,59,"Ha chiesto la parola la consigliera Minelli, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Minelli,Chiara,1966,F,PCP,54,1746,"In dichiarazione di voto, il Regolamento lo consente. Mi fa un po' sorridere quest'ultimo intervento non tanto per la questione della tenerezza, quanto per il fatto che... ma non sorridere, ma ridere, perché vi siete fatti un film tra tutti quanti insieme, cioè avete deciso tutto voi che cosa si voleva fare con questa mozione, qual era l'obiettivo, far scontrare una parte con l'altra, mettere in difficoltà la maggioranza. Leggetevi quello che c'è scritto e ripercorrete le tappe che qua dentro noi abbiamo rappresentato su alcuni contenuti. Non abbiamo nessun problema a dire che quello che abbiamo scritto e quello che pensiamo di quel decreto ""Sicurezza"" è ciò che abbiamo pensato a livello di temi su cui va a intervenire dal primo giorno in cui siamo entrati qua dentro. Non c'è nessun problema, dal nostro punto di vista, nessuna intenzione di mettere in difficoltà chissà chi. Ognuno ha la sua coscienza, ognuno risponde di quello in cui crede, non crede, dei calcoli che può fare o non fare, del fatto di rimanere coerente con i suoi principi, i suoi valori, oppure no. Punto. Questo è. Che poi ci sia nell'impegnativa lo stralcio o aver utilizzato un'altra espressione, pazienza, non cambia la sostanza. Sappiamo benissimo che il disegno di legge può essere cambiato completamente da una Camera all'altra, o in parte, ci sono già stati dei precedenti, non è quello il problema, ma se uno ritiene che quel provvedimento sia un provvedimento che va contro quello in cui crede o quello che per cui si batte, allora vota, punto. Non c'è altro. Non c'è nessuna volontà di mettere in difficoltà chissà chi. Ognuno risponde anche, prima che a un'aula, a una maggioranza o a delle forze politiche, a sé stesso. Credo che questo si debba fare."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,55,64,"Ha chiesto la parola il consigliere Marguerettaz, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,UV,56,642,"Telegraficamente. Io riconosco alla collega Minelli un gran lavoro e una grande attenzione. Probabilmente non è stata ad ascoltare l'intervento della collega Guichardaz, che proprio testualmente ha detto che in aula ci sono delle persone che sanno sicuramente che voteranno contro, ""vogliamo vedere cosa faranno delle persone che hanno collaborato a raccogliere le firme"". È abbastanza evidente qual era il vostro obiettivo... (intervento della consigliera Minelli fuori microfono) ...poi mi perdonerete, colleghe, se tutti hanno capito una certa cosa, dobbiamo concludere che voi due siete molto intelligenti e noi siamo una banda di somari."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,57,68,"Ha chiesto la parola la consigliera Erika Guichardaz, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Guichardaz,Erika,1976,F,PCP,58,1287,"Mi sembra piuttosto surreale e lo ridico perché molto probabilmente sono finita... ci sono dei temi, secondo noi, che devono essere affrontati in un Consiglio regionale, che sono dei temi politici e che hanno una loro attinenza con la nostra attività. Dopodiché che voi vi facciate veramente dei film su che cosa noi pensiamo, oppure che andiate a trovare il pelo nell'uovo sulle impegnative quando voi scrivete delle leggi che poi andate a modificare un mese dopo, perché le avete scritte male, con gli uffici che vi aiutano... io mi chiedo: ma veramente, anziché andare a mettere il pelo nell'uovo, se condividete quelle cose, cambiate l'impegnativa e votate anche voi. Io trovo veramente assurdo e surreale tutto quello che è accaduto qui oggi in quest'ultima parte del dibattito.  Dopodiché va benissimo, si voterà, ognuno si prenderà le sue responsabilità e dirà quello che... mi ha fatto piacere che il collega sia anche intervenuto, perché sovente su molte mozioni non lo sentiamo ed è importante avere anche il parere della forza politica che in questo momento è maggiormente rappresentata, quindi, sotto questo punto di vista, vivaddio che finalmente gli sia tornata la parola in questo Consiglio regionale. Speriamo che da qui in avanti magari lo si possa sentire anche di più."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,59,194,"Chiudo la discussione... la discussione generale è chiusa. Per il Governo? Non interviene nessuno. Qualcuno in dichiarazione di voto? Ha chiesto la parola il consigliere Padovani, ne ha facoltà."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Padovani,Andrea,1986,M,FP-PD,60,1898,"Ovviamente intervengo in dichiarazione di voto scusandomi con i colleghi che giustamente vogliono anche andare a casa, ma alcune cose vanno spiegate. Sulla base di quanto detto, credo che la mia posizione sul tema sia decisamente chiara ma, nel caso ce ne fosse bisogno, prima di leggere per l'ennesima volta qualche post sui social con informazioni travisate e accuse infondate, vorrei ribadire il concetto, e lo farò con molta calma, per dimostrare a tutta l'Aula che io sinceramente non sono arrabbiato. Il decreto ""Sicurezza"" è per me un decreto liberticida, che brandisce il Codice penale e minaccia pene pur di cancellare qualsiasi espressione di dissenso. Questo sinceramente è qualcosa che, da cittadino, mi preoccupa sia per l'oggi che per il futuro, ma c'è un ""ma"", come si suol dire, e vorrei così arrivare all'impegnativa della mozione in discussione. Io credo che l'impegnativa, è già stato detto, in sé sia fuori luogo, perché il decreto, oltre a essere già stato votato alla Camera dal nostro Deputato, che ovviamente si è espresso giustamente in maniera contraria, impegnerebbe la Senatrice della Lega a richiedere di stralciare un provvedimento, cosa che peraltro - e guardo l'unico collega che ha avuto esperienza di Parlamento, lo stralcio di un decreto nel diritto parlamentare non esiste, mi conforta - è impossibile nel diritto parlamentare, che il suo partito sostiene così fortemente. Io penso che questa cosa non abbia assolutamente nessun senso. Pur ribadendo quindi la mia totale contrarietà al provvedimento in questione e non avendo sinceramente capito qual è l'utilità di questa impegnativa, che, tra l'altro, le colleghe hanno detto che può essere anche interpretata in tanti modi, ma poi alla fine noi votiamo quello che c'è scritto... io sinceramente, vista l'impegnativa, non vedo il senso di partecipare al voto, quindi rimarrò in aula ma non parteciperò al voto."
47970,XVI,07/11/2024,"ORDINE PUBBLICO - FORZE ARMATE, Pubblica sicurezza, STATUTO",it,Marguerettaz,Aurelio,1963,M,Presidente,61,369,"Metto in votazione. La votazione è aperta. La votazione è chiusa. Presenti: 33 Votanti: 11 Favorevoli: 2 Contrari: 9 Astenuti: 22 (Aggravi, Barmasse, Bertin, Bertschy, Brunod, Carrel, Caveri, Chatrian, Cretier, Di Marco, Grosjacques, Guichardaz, Jordan, Lavevaz, Lucianaz, Malacrinò, Marguerettaz, Marzi, Restano, Rosaire, Sapinet, Testolin) La mozione non è approvata."
47971,XVI,07/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,169,Con questo punto si conclude il Consiglio di oggi. I restanti punti sono rinviati al prossimo Consiglio. Il Consiglio prende atto. --- L'adunanza termina alle ore 21:10.
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,2146,"Alla presenza di 34 Consiglieri possiamo iniziare con l'ordine del giorno. Punto n. 1. Il 19 novembre scorso il consigliere Ganis ha depositato una proposta di legge che contiene disposizioni per la promozione e la valorizzazione della filiera regionale del legno. Il 13 novembre la Giunta regionale ha depositato un atto amministrativo in materia di razionalizzazione periodica delle partecipazioni pubbliche, che è stato assegnato per competenza alla II Commissione. Il 4 novembre il gruppo Rassemblement Valdôtain ha depositato una proposta di legge per la disciplina delle attività di tatuaggio, trucco permanente e piercing. L'atto è stato assegnato alla V Commissione per competenza e alla II per la compatibilità finanziaria. Lunedì 18 novembre sono pervenute due lettere. Il gruppo Rassemblement Valdôtain, in relazione allo svolgimento di una riunione della IV Commissione, ha evidenziato la necessità di chiarire il ruolo delle Commissioni consiliari. Ricordo che le Commissioni sono un'articolazione del Consiglio regionale, quindi degli organi politici, altresì è buona prassi separare la fase conoscitiva dalle valutazioni politiche. Inoltre il gruppo Progetto Civico Progressista ha sollecitato la consegna di un parere sulla questione del limite dei mandati in Giunta: nella giornata di ieri l'Ufficio di Presidenza ha approfondito con gli uffici la questione, che, a breve, formerà oggetto di risposta. Une délégation du Conseil, composée par le vice-président Marguerettaz et les conseillers Jordan et Marquis, a participé à la 36e Assemblée régionale Europe de l'APF, réunie les 12 et 13 novembre au Kosovo, autour du thème des guerres hybrides, un danger pour la sécurité et la démocratie. Infine, a nome del Consiglio regionale, tengo a esprimere il nostro cordoglio per la scomparsa di Gioachino Gobbi. È stato un esempio di passione, visione e impegno, il cui nome è intimamente legato a Courmayeur, dove ha saputo rappresentare un punto di riferimento per la comunità, oltre a essere un imprenditore capace e innovativo. Le nostre condoglianze alla famiglia. Ha chiesto la parola il consigliere Marguerettaz, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Marguerettaz,Aurelio,1963,M,UV,2,2361,"Dividerei in due, credo ci siano altri che vogliono intervenire per ricordare Gioachino Gobbi e poi mi riservo di intervenire per una breve relazione e un breve commento sulla 36esima Assemblea europea della francofonia. Per quanto riguarda la scomparsa prematura di Gioachino, credo che valga la pena ricordare un uomo che ha lasciato un ricordo straordinario nella nostra comunità. Per certi versi, Gioachino è figlio di una cultura particolare, vedete, la mamma, è una Bertholier, che è espressione della cultura, della tradizione valdostana di Courmayeur, e dall'altra parte Tony Gobbi, una persona che non era valdostana, ma che ha scelto la Valle d'Aosta come la sua terra. Vedete, questa situazione ha permesso a Gioachino di crescere con dei valori, con una curiosità, con un'intelligenza incredibile e questo gli ha permesso di fare un percorso che è arricchente per lui e per tutta la comunità. È riuscito a rilanciare la Grivel come azienda leader di un settore particolare che è tipico della nostra cultura, cioè l'attrezzatura alpinistica. Un imprenditore di successo, ma non solo, lui si considerava un collezionista compulsivo e, se qualcuno di voi ha avuto la fortuna di stare a casa sua, di frequentarlo... effettivamente aveva la possibilità di raccogliere e di collezionare di tutto, sintomo di una grande curiosità. Accompagnato ovviamente dai suoi cari, in particolare la moglie Betta, i suoi figli, Caterina e Oliviero, una persona che si è messa a servizio anche della comunità perché è stato per anni Presidente della Courmayeur Mont-Blanc Funivie e ha sempre cercato di creare le condizioni per creare convergenze, per creare condivisioni, quindi un'attività che abbiamo particolarmente apprezzato. Ricordo infine solo un particolare della sua generosità: quando oggi andiamo a Skyway e arriviamo al Pavillon e troviamo questa grandiosa opera, se guardiamo sulla destra, c'è la vecchia stazione. Quella stazione era della sua famiglia, di lui, che l'hanno regalata alla nostra comunità. Io credo che la Regione, la nostra comunità debbano veramente valutare e apprezzare questo suo percorso. Oggi purtroppo ci saranno i funerali. Noi, come gruppo dell'Union Valdôtaine, ci stringiamo attorno alla sua famiglia, ripeto, alla sua amata Betta, che così simpaticamente lo definiva l'orso, e i suoi figli Caterina e Oliviero. Riposa in pace."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,3,60,Ha chiesto la parola il consigliere Aggravi su questo punto.
47981,XVI,20/11/2024,"CONSIGLIO REGIONALE, Attività consiliare d'aula",it,Aggravi,Stefano,1985,M,RV,4,1909,"Credo che il titolo della stampa di oggi rappresenti in sintesi quello che era Gioachino Gobbi, il visionario delle vette. Era un visionario perché credeva nell'innovazione, credeva nella tradizione riproposta, era un grande collezionista e io ricorderò sempre le due ore e mezza passate nell'estate del 2020, quando mi presentò gran parte della sua collezione con grande dovizia di dettagli e si perdeva quasi come un vero appassionato, più che un tecnico, di quello che aveva collezionato nel raccontare anche gli aneddoti, con i quali appunto questa collezione era stata e si stava componendo. Io lo voglio però anche ricordare personalmente con una sua particolarità, era un visionario, era un divulgatore, raccontava, sapeva raccontare, ma nei giudizi sapeva essere estremamente serafico, netto e deciso e forse lì il sangue Bertholier veniva fuori più di altri. Lo ricordo proprio quasi a ogni presentazione di qualsiasi tipo di iniziativa, Jardin de L'Ange, dove lui aveva un giudizio serafico per tutti, per il sottoscritto in primis e io l'ho sempre ringraziato dei suoi giudizi molto, molto diretti. Courmayeur oggi perde e dà il saluto a uno dei suoi figli, come tanti altri. Io da Creuméyeurèns non so se saremo in grado o saremo all'altezza come Creuméyeurèns, soprattutto la parte più giovane, di sostituire o comunque di poter portare avanti l'eredità che personaggi come Gioachino hanno lasciato al nostro Paese. Cercheremo di farlo al meglio, senza dimenticare il contributo che hanno dato queste persone e cosa hanno rappresentato per Courmayeur-Mont-Blanc ma soprattutto anche per tutta la Valle d'Aosta. Il gruppo del RV porge le sue condoglianze alla famiglia e io personalmente saluto la moglie che era davvero un tutt'uno con Gioachino, ""Uno senza l'altro - dicevano spesso - non siamo nulla"". Non sarà sola sicuramente, perché la famiglia c'è e così vogliamo ricordare Gioachino Gobbi."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,5,59,"Ha chiesto la parola il consigliere Lavevaz, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Lavevaz,Erik,1980,M,UV,6,1934,"Mi voglio associare anch'io alle condoglianze non come membro di quest'Assemblea o del gruppo, l'ha fatto molto bene il mio Capogruppo; lo voglio fare, se mi permettete, come ex Amministratore del Comune di Verrayes, perché è storia meno nota della grande storia imprenditoriale di Gioachino Gobbi il fatto che Gioachino e la sua famiglia hanno rilevato una situazione molto difficile ormai 20 anni fa. Io ho conosciuto Gioachino ormai quasi 20 anni fa, presentato dall'allora presidente Caveri, quando la Rossignol, l'azienda che costruiva bastoncini per lo sci, stava chiudendo con quaranta famiglie che rischiavano di trovarsi dal giorno all'indomani in mezzo alla strada. La famiglia Gobbi, con grande coraggio, ha rilevato quest'attività facendo anche di questa un'attività di successo, creando l'ABC Company, un'attività che ancora oggi va avanti, mantenendo tutti i posti di lavoro e poi portando anche a Verrayes la produzione della Grivel. Da questo punto di vista, la lungimiranza e la grande visione sul futuro che Gioachino ha messo in primis sulla Grivel e poi sull'altra sua attività è di tutta evidenza. Mi permetto di ricordarlo per questo debito di riconoscenza che credo la comunità di tutta la Media Valle debba a lui e alla sua famiglia per quanto fatto. Voglio anche ricordarlo - ho avuto modo di conoscerlo poi negli anni - per il suo lato umano, un lato umano di grande sensibilità, di grande empatia, che riusciva a mettere anche nel suo lavoro, facendo della sua azienda una famiglia; tutti gli operai della sua attività avevano veramente questa sensazione di trovarsi all'interno di una famiglia che aveva l'onore in qualche modo di portare questo simbolo tutto valdostano sulle più alte vette di tutto il mondo. Mi stringo anch'io, un po' a nome della mia comunità da cui provengo, a tutta la famiglia, in particolare a Betta, a Oliviero e a Caterina per questo lutto che li ha colpiti così improvvisamente."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,7,61,"Ha chiesto la parola il consigliere Malacrinò, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Malacrinò,Antonino,1977,M,FP-PD,8,179,"Anch'io per unirmi al cordoglio per la scomparsa di Gioachino Gobbi. A nome del gruppo Federalisti Progressisti Partito Democratico, esprimiamo le nostre più sentite condoglianze."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,9,95,"Vi sono altri interventi sul punto? Ha chiesto la parola il presidente Testolin, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Testolin,Renzo,1968,M,UV,10,2031,"Anche da parte del Governo le riflessioni sono già state sviluppate dai colleghi e fanno parte di un sentire comune, chi ha avuto la possibilità di apprezzare l'uomo, Gioachino Gobbi, nelle sue diverse tonalità: uomo di montagna, con dei momenti di sole, dei momenti un po' più cupi, dei momenti caratterizzati dalla coltre nevosa, un personaggio dalle molte opportunità, dalla capacità di trovare delle convergenze, dalla capacità di guardare lontano, da essere uomo di paese a essere un imprenditore internazionale. Quello che hanno rappresentato i colleghi penso che sia un pezzo di Valle d'Aosta che tutti siamo contenti di aver potuto condividere, ognuno con le sue caratteristiche personali, ognuno con le sue conoscenze e i suoi momenti di intimità e di condivisione. Crediamo che questo tipo di situazioni facciano e arricchiscano, anche nei momenti più tristi, una comunità all'interno della quale... bisogna credere in queste persone che hanno dato tanto alla nostra Regione per poter guardare avanti e fare in modo che il loro insegnamento, la loro traccia non si perda, ma che rimanga come un'indicazione da seguire per il futuro delle prossime generazioni. Je profite en queue à ce moment même pour rappeler, dans les communications du Président du Conseil, la disparue de Monsieur Giorgio Celesia, notre représentant de la Communauté valdôtaine qui nous a quitté dans ces jours et qui a bien représenté sa communauté de Pollein pendant sept ans de Conseil communal, sapeur-pompier volontaire, Président de la Polisportiva Pollein pendant plusieurs années. Un homme qui a caractérisé sa vie même pour sa présence dans le Charaban, un homme qui a voulu être un exemple de bon Valdôtain pour suivre celles qui sont les traditions de notre peuple, qui a valorisé notre langue, qui, à sa façon, a bien voulu représenter un moment de notre culture, de notre tradition, à lui aussi. À sa famille, à sa femme Corinne Pieiller et Jean-Pierre, à Fabien, à Michel, nos condoléances les plus sincères et un sentiment d'affection."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,11,79,La parola al consigliere Marguerettaz sulle parti restanti delle comunicazioni.
47981,XVI,20/11/2024,"CONSIGLIO REGIONALE, Attività consiliare d'aula",it,Marguerettaz,Aurelio,1963,M,UV,12,3519,"Je crois que j'aurai le droit d'avoir au moins 5 minutes parce que je dois relater sur l'Assemblée régionale Europe qui s'est déroulée les 12 et le 13 novembre à Pristina, au Kosovo. Alors, comme il a bien dit le Président, le titre de l'Assemblée était: ""La guerre hybride, un danger pour la sécurité et la démocratie"".  La guerre hybride est une forme de conflit qui mêle des tactiques militaires traditionnelles à des stratégies non conventionnelles, telles que la désinformation, la cyberattaque, le soutien au mouvement insurrectionnel ou, encore, l'utilisation d'acteurs non étatiques. Son objectif principal est de déstabiliser ou affaiblir un adversaire, tout en évitant une confrontation militaire, pas seulement militaire, directe et en restant en dessous du seuil d'une guerre ouverte. Ce type de guerre est souvent utilisé par les États ou des groupes puissants pour atteindre des objectifs politiques, économiques ou géostratégiques, tout en maintenant une certaine ambiguïté sur l'origine des attaques. Les travaux se sont déroulés sur trois panels: le premier c'était: ""Manipulation de l'information, cyberattaque, ingérence étrangère et instrumentalisation de l'histoire, quelle action mise en place est envisagée, comment se défendre sans se déformer; le deuxième panel c'était: ""Les impacts de la guerre hybride et de la guerre menée par la Russie en Ukraine sur la politique, dont la politique de défense, sur les droits et sur les valeurs démocratiques""; enfin, le troisième panel c'était: ""Quelles perspectives pour une Europe en sortie de la guerre"". Colleghi, la delegazione composta dal sottoscritto, dal collega segretario Corrado Jordan e dal collega consigliere Marquis, con la presenza del segretario generale del Consiglio, dottoressa Perrin, ha seguito con attenzione. Allora, solo per condividere dei momenti che sono stati molto toccanti, perché, finché gli argomenti vengono trattati teoricamente e si parla di hackeraggio, si parla di introduzione, diciamo, si può seguire con una certa freddezza ma, quando ci sono delle testimonianze di persone che vivono quotidianamente la guerra, qui le emozioni sono diverse. C'era Volodymyr, questo filosofo ucraino, che ogni mattina dice: ""Io ho tre bambini e non so se questi tre bambini posso portarli a scuola, perché, quando suona la sirena, io purtroppo non li posso portare e, quando li porto, quando suona la sirena, anziché stare a scuola, questi ragazzi stanno nei sotterranei"". Quando tu ascolti il Primo Ministro del Kosovo, che è stato due anni e mezzo in carcere, torturato, per combattere e avere la libertà, capite che le emozioni cambiano; i valori che a volte noi esprimiamo di libertà, di democrazia assumono un'intensità non banale. Allora noi stiamo vivendo delle situazioni pesantissime, le stiamo vivendo nell'est, in Ucraina, le stanno vivendo in Medio Oriente e questi grandi gruppi si attrezzano per fare delle attività veramente terribili; quando si parla di cyberattaque , sono delle situazioni dove la realtà si confonde con la fantasia, ma tutto questo porta solo a delle tragedie. Allora, se c'è una funzione che deve avere l'Assemblea parlamentare della francofonia, è cercare di mettere in rete e di creare le condizioni perché i valori della democrazia, della libertà non siano solo parole, ma diventino dei comportamenti fattivi. La delegazione ha tratto un contributo, è stata un'esperienza molto positiva e cercheremo di mettere a profitto quello che abbiamo sentito e appreso in questi tre giorni di lavoro."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,13,59,"Ha chiesto la parola il consigliere Restano, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Restano,Claudio,1964,M,RV,14,1691,"Intervengo in relazione alla risposta che ha fornito a seguito della lettera che le abbiamo inviato circa un chiarimento quale ruolo delle Commissioni consiliari, traducendo in ruolo politico. Noi le abbiamo fatto questa lettera perché, durante la IV Commissione consiliare, un collega, formulando una domanda è stato fermato dal Presidente. Alla richiesta di spiegazione il Presidente della Commissione si è giustificato dicendo che era stato imparziale e che si trattava di una Commissione tecnica e non di una Commissione politica. Gradiremmo che lei potesse indirizzare i Presidenti delle Commissioni, magari attraverso l'applicazione dell'articolo 9 del Regolamento, quindi convocando una Capigruppo e chiarendo che, quando la Commissione viene convocata e viene convocato un politico - in questo caso era un Sindaco che si era avvalso della facoltà di farsi accompagnare da un tecnico che lui stesso avrà autorizzato -, la mantiene una funzione politica, perché questo è il nostro ruolo e non ascoltare, non aspettare neppure il completamento della domanda... quindi, non potendo capire qual era l'orientamento della domanda, è una valutazione che noi riteniamo alquanto affrettata, che poi ha portato alla conseguenza di dover fermare anche l'intervento del collega Di Marco. Gradiremmo quindi che queste situazioni non si ripetessero più. Qualora qualcuno di noi uscisse fuori dal seminato, è giusto fermarlo, ma non permettere neppure di formulare una domanda ci sembra veramente esagerato, stiamo passando il limite. Ci rivolgiamo come sempre a lei perché svolga appieno le sue funzioni di direzione degli uffici e delle Commissioni, quindi ci aspettiamo una risposta in tal senso."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,15,330,"Come ha già detto, Consigliere, le Commissioni sono delle articolazioni del Consiglio, per cui sono degli organi politici, è altresì buona prassi separare la parte conoscitiva da quella di valutazione politica, ma credo che tutti ne siano a conoscenza. Altri interventi? Ha chiesto la parola la consigliera Minelli, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Minelli,Chiara,1966,F,PCP,16,2319,"Intervengo sull'altra parte delle sue comunicazioni, cioè sulla lettera che la collega Guichardaz e io le abbiamo inviato il 18 novembre per sollecitare il parere sulla legge regionale 7 agosto 2007 n. 21, in particolare sul comma 3 all'articolo 3. Noi avevamo già inviato una lettera il 15 di ottobre, abbiamo aspettato, nello scorso Consiglio lei aveva brevemente accennato al fatto che se ne fosse parlato nell'Ufficio di Presidenza e dopo oltre un mese, dopo 37 giorni, ad oggi non abbiamo ricevuto alcuna risposta. Ora poco fa lei ha detto che a breve ci sarà una risposta, ci sarà non so se un parere o che cosa. Io sono direi abbastanza sconcertata, perché sappiamo intanto che ci sono dei tempi per rispondere, noi non avevamo nemmeno ricevuto delle risposte fino a quel momento, neanche un cenno di riscontro alla prima lettera, ma poi mi chiedo come sia possibile che non arrivi in un lasso di tempo così ampio un parere, anche perché mi risulta che l'ordinamento giuridico di questo Paese preveda che ci sia una corretta interpretazione di competenza del legislatore e, nel caso di quella legge, il legislatore è regionale, quindi credo anche che un'interpretazione da parte sua e dei suoi uffici ci debba assolutamente essere, perché non è una questione di scarsa rilevanza, tutt'altro. Stiamo parlando di una questione che interessa la comunità intera, oltre che le persone direttamente coinvolte. Non è ammissibile la mancata o la ritardata consegna di questo parere. Ci viene spesso detto che le persone, i cittadini devono conoscere la legge, che non è ammessa ignoranza e qui su una legge che è in essere, che esiste da tempo, dal 2007, non si dà un'interpretazione, non si riesce a capire come essa funzioni. Io credo che sia veramente un po' troppo quest'attesa e mi sembra anche che il parere dovrebbe già esserci, io credo che ci sia già anche. Il fatto che non venga consegnato, o comunque che si impieghi tutto questo tempo per dare una risposta ai Consiglieri, a mio avviso, Presidente, si configura anche come una sua omissione di atti d'ufficio, o almeno sembra averne l'aria. Io sollecito quindi che ci sia al più presto questo parere, perché mi sembra che sia veramente strano che dopo 37 giorni, su una legge regionale esistente da quasi 20-17 anni, non si riesca a dare un'interpretazione."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,17,571,"Sulle sue considerazioni, che non condivido per niente, mi limito ovviamente alla questione. Ieri è stata affrontata nell'Ufficio di Presidenza, durante il pomeriggio, ed è stata analizzata nel dettaglio una situazione non tanto nel merito della questione... ma di una certa complessità... per quanto comporta... non tanto nel merito della questione, ma su come affrontarla. L'Ufficio di Presidenza ieri ne ha discusso e, come le accennavo in precedenza, a breve riceverà risposta su questa legittima richiesta. Ha chiesto la parola la consigliera Minelli, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Minelli,Chiara,1966,F,PCP,18,747,"Ho ascoltato questa sua precisazione. Lei mi dice che l'Ufficio di Presidenza deve affrontare una questione che è complessa, mettiamo che sia complessa, le credo, ma stiamo parlando di una richiesta che è stata formulata il 15 di ottobre, ora che in 37 giorni non si sia riusciti a... (intervento di un Consigliere fuori microfono) ...no, dal 15 di ottobre ad oggi, oggi è il 20 di novembre e la prima richiesta è stata fatta il 15 di ottobre e sono 37 giorni, mi sembra veramente che in questo tempo un'interpretazione debba esserci stata. Mi sembra veramente strano che in un tempo così lungo non si sia riusciti a produrre un parere. Aspetteremo questo ""a breve"" lo aveva già detto 15 giorni fa, vedremo in che cosa consiste il ""breve"" per lei."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,19,60,"Ha chiesto la parola il consigliere Lucianaz, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Lucianaz,Diego,1963,M,RV,20,997,"Bondzor a tcheutte. [Traduzione letterale dal patois: Buongiorno a tutti]. Faisant référence à l'intervention du collègue Marguerettaz, j'aimerais savoir s'il y a la possibilité de connaître quelle était la position des délégués valdôtains dans cette occasion, s'il y a eu une intervention de la part des Valdôtains et quelle position ils ont pris à propos des trois panels dont nous a parlé le collègue, c'est-à-dire s'il y avait dans cette Assemblée une position clairement filo-occidentale, donc antirusse; si on s'est occupés du Kosovo, dans le sens s'il y a un droit à l'autodétermination du Kosovo, bien, on aimerait connaître le droit à l'autodétermination des autres peuples qui luttent pour leur liberté, si les enfants qui se cachent dans les refuges du Liban ont le même droit des enfants de l'Ukraine. J'aimerais bien, si pas maintenant, connaître dans quelle occasion on peut avoir une réponse sur ce qui concerne la position des trois Valdôtains qui étaient présents à la Conférence."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,21,93,La parola al consigliere Marguerettaz per rispondere alla richiesta del consigliere Lucianaz.
47981,XVI,20/11/2024,"CONSIGLIO REGIONALE, Attività consiliare d'aula",it,Marguerettaz,Aurelio,1963,M,UV,22,825,"Oui, merci collègue, je crois qu'on peut tranquillement prévoir un moment de débat parce que le thème n'est pas banal et complexe. Seulement pour relater au Conseil qui il n'y a pas eu une déclaration à la fin des travaux, donc il n'y a pas eu une position où l'Assemblée a défini de quelque façon des adresses, mais je peux vous témoigner que toutes les interventions ont été à faveur et au soutien de l'Ukraine, Hongrie aussi, même la représentance de la Hongrie a condamné les attaques russes. Après, évidemment, sur comment résoudre la question, le conflit, il y a des positions différentes mais, du point de vue de la condamnation, a été unanime et, pour ce qui est du Moyen Orient, on n'a pas parlé de cela, le thème c'était la guerre hybride et l'activité de la Russie sur les Nations qui étaient voisinâtes du Kosovo."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,23,94,"Se non vi sono altri interventi... ha chiesto la parola il consigliere Manfrin, ne ha facoltà."
47981,XVI,20/11/2024,"CONSIGLIO REGIONALE, Attività consiliare d'aula",it,Manfrin,Andrea Fabrizio,1983,M,LEGA VDA,24,577,"Solo un intervento per evidenziare il dibattito che c'è appena stato, che sottolinea una volta in più come a livello regolamentare - non entro nel merito delle questioni - gli interventi sulle comunicazioni siano multipli, ma vorrei sottolineare come al collega Marguerettaz, giustamente, sia stato consentito di intervenire tre volte sulle comunicazioni, cosa che in altri momenti non è stato concesso di fare. Io sono a favore del dibattito, ma chiederei che questa facoltà di intervenire più volte, così come previsto dal Regolamento, venga riconosciuta poi a tutti, perché,"
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,25,672,"l'ho sottolineato sia durante la Capigruppo, sia in altre occasioni -, lei ha la tendenza un po' a soffocare il dibattito, soprattutto quando le materie le sono sgradite o sono sgradite alla sua maggioranza che rumoreggia. Le chiederei quindi cortesemente, Presidente, che il metro di giudizio, che è corretto, che è stato utilizzato questa volta, si consenta anche le prossime volte eventualmente per replicare, perché sono state fatte le comunicazioni che sicuramente hanno ecceduto i cinque minuti, siamo andati anche oltre, sono stati fatti tre interventi, quindi questo è un benchmark che adotteremo anche per le prossime. Glielo dico, così almeno è chiaro per tutti."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,26,439,"Abbiamo separato gli aspetti legati alle comunicazioni e all'attività del Consiglio da quelli che riguardano invece il ricordo delle persone scomparse. Questa è la ragione per la quale ci sono stati più interventi, oltre che una precisazione che è stata richiesta e che è stata utile anche rispetto al dibattito che si è svolto e questo criterio è sempre stato applicato e lo applicheremo anche in futuro. La parola al consigliere Manfrin."
47981,XVI,20/11/2024,"CONSIGLIO REGIONALE, Attività consiliare d'aula",it,Manfrin,Andrea Fabrizio,1983,M,LEGA VDA,27,1496,"Al netto del fatto che durante la Capigruppo di ieri non si è deliberato o non è stata messa a conoscenza l'Assemblea di nessuna celebrazione e di nessun ricordo - e io non sono contrario - lo dico per chiarezza, ma ricordo distintamente che il collega Aggravi ha chiesto ieri se ci sarebbe stata qualche celebrazione e non c'è stata nessuna risposta, quindi, posto il fatto che questa era al di fuori di qualsiasi scelta e non è stata comunicata, a me va benissimo, non c'è nessun problema, le ricordo che due Consigli fa io ho voluto intervenire una seconda volta perché c'è stata la commemorazione dell'assessore Donzel e poi dopo ci sono state altre comunicazioni e alla mia seconda comunicazione, visto che sono intervenuto sulla commemorazione, mi è stato quasi rimbrottato il fatto di poter intervenire. Siccome lei ha adottato un metro quella volta e io in Capigruppo le ho detto che a livello regolamentare quello non era il metro da adottare e oggi è stato adottato il criterio corretto, allora questo criterio d'ora in poi si applichi così, perché altrimenti, come sempre, per gli amici le regole si interpretano, per i nemici si applicano. Non va bene così, no? Il Regolamento dice brevi interventi, plurale, quindi gli interventi sono perlomeno due, ma non c'è un limite, per cui sono perlomeno due, in questo caso tre. Non ho nessun problema, anzi, sono a favore della libertà di espressione, facciamone trenta di interventi, non c'è nessun problema, però vengano garantiti a tutti."
47981,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,28,267,"Non ci sono né amici né nemici, si applica il Regolamento e sulla parte non riguardante i lavori del Consiglio, rimangono i cinque minuti complessivi con più interventi nei cinque minuti come da Regolamento e questo è sempre stato applicato. Ci sono altri interventi?"
47982,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,98,"Punto n. 2 all'ordine del giorno. Ha chiesto la parola il Presidente della Regione, ne ha facoltà."
47982,XVI,20/11/2024,"CONSIGLIO REGIONALE, Attività consiliare d'aula",it,Testolin,Renzo,1968,M,UV,2,2472,"Mi riferisco all'interrogazione discussa nella scorsa adunanza e avente a oggetto le modalità delle scelte organizzative di Finaosta S.p.A. presentata dal consigliere Aggravi. Consideriamo necessario condividere con tutto il Consiglio alcune considerazioni in merito alle inesattezze espresse in replica dal collega e poi riprese dagli organi di stampa, in modo da significare, all'interno di quest'aula e all'opinione pubblica, il corretto operato e l'assoluto rispetto della normativa posta alla base delle scelte assunte dalla Finaosta nell'impostazione dell'assetto manageriale. Ciò in un'ottica di massima trasparenza e condivisione, con l'obiettivo di non alimentare sterili polemiche basate su presupposti non corretti. La società, per quanto concerne le misure organizzative riguardanti l'individuazione del top management deliberate nel settembre del corrente anno, ci conferma che le stesse siano state adottate nel pieno rispetto della normativa vigente, nazionale e regionale e regolamentare interna, nonché nel rispetto delle disposizioni attuative applicabili. In particolare, la società ha evidenziato che, come chiarito dalla più recente giurisprudenza di legittimità, con riguardo alle società a partecipazione pubblica, debba operarsi un distinguo tecnico tra il reclutamento di personale dall'esterno, per il quale il decreto legislativo 175/2016, la cosiddetta ""legge Madia"", impone, come noto, l'espletamento di selezioni nel rispetto di determinati criteri pubblicistici e invece di avanzamenti di carriera. Per quanto concerne gli avanzamenti di carriera, la Corte di Cassazione ha recentemente statuito, infatti, il principio secondo il quale è da escludere che la disciplina del reclutamento, dettata da prima dall'articolo 18 del decreto legislativo n. 112/2008 e poi dall'articolo 19 del decreto legislativo 175/2016, possa essere interpretata nel senso di ricomprendere anche le progressioni di carriera. Tanto è stato recepito sia nella deliberazione della Giunta regionale n. 899 del 6 agosto 2024, che rinnova e sostituisce la precedente deliberazione n. 1591 del 14 dicembre 2022, così come modificata dalla deliberazione n. 454 del 29 aprile 2024, che nelle disposizioni regolamentari della società applicabili alla fattispecie in argomento. Questo per attestare come le procedure seguite siano conformi al dettato normativo nazionale regionale regolamentare vigente, del quale probabilmente il Consigliere non era pienamente a conoscenza."
47982,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,3,59,"Ha chiesto la parola il consigliere Aggravi, ne ha facoltà."
47982,XVI,20/11/2024,"CONSIGLIO REGIONALE, Attività consiliare d'aula",it,Aggravi,Stefano,1985,M,RV,4,1749,"Ringrazio il Presidente per aver fatto chiarezza, ma vorrei fare anch'io una puntualizzazione: lei ha sicuramente ragione, però l'asse dei tempi non è una questione banale. Il nuovo regolamento del reclutamento e anche delle progressioni interne di Finaosta entra in validità il 4 novembre e le linee guida su cui si basa sono quelle che sono state approvate precedentemente all'agosto 2024, quindi lei capisce che prima si fanno le regole e poi si applicano, non prima si applicano le regole e poi si fanno, perché nell'ordine e nella gerarchia delle fonti c'è la legge nazionale, c'è la legge regionale, ci sono le deliberazioni e ci sono i regolamenti interni alle società partecipate ed è la stessa cosa che si generò già su un'altra nomina della finanziaria regionale in cui era prevista la laurea per una determinata figura apicale e ricordo che lo Statuto non era ancora stato modificato. L'ordine dei tempi quindi non è banale, perché sennò non ci diamo delle regole. Oggettivamente io perché ho fatto riferimento alle precedenti linee guida del dicembre 2022 e al regolamento che era in validità nel momento in cui ho presentato l'iniziativa? Perché quello era il regolamento in quel momento. Prima si cambiano le regole e poi si fanno le cose, sennò c'è un problema di sorta. Comunque auguro buon lavoro alla finanziaria e, ripeto, perché forse non è chiaro, che non è un problema di aggiornamento delle informazioni da parte del sottoscritto, ma è di applicazione delle leggi e applicazione delle regole nell'ordine dei tempi in cui queste sono approvate, perché il regolamento il 4 di novembre non l'ho fatto io, chi l'ha fatto purtroppo in quella sede lì lo aveva applicato precedentemente, che è una cosa un po' strana. Ne prendo atto."
47982,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,5,17,Altri interventi?
47983,XVI,20/11/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,53,"Punto n. 3. Non vedo richieste, diamo come approvati."
47984,XVI,20/11/2024,"CONSIGLIO REGIONALE, Costituzione e funzionamento degli organi consiliari",it,Bertin,Alberto,1966,M,Presidente,1,1660,"Punto n. 4. L'Ufficio di Presidenza, nella riunione del 29 ottobre scorso, ha approvato il progetto del bilancio di previsione del Consiglio regionale e del piano degli indicatori e dei risultati attesi di bilancio per gli anni 2025-2026-2027. Il bilancio di previsione del Consiglio regionale si attesta per l'anno 2025 sul valore di 11.460.000 euro, di cui 8.900.005 euro per l'entrata di spese effettive, 1.955.000 euro per le partite di giro e 600 mila euro quale parte dell'avanzo di amministrazione presunto da restituire all'Amministrazione regionale. L'avanzo di amministrazione totale proveniente dall'esercizio 2024 ammonta a 1.350.000 euro, del quale 150 mila euro verranno accantonate per la liquidazione e le indennità di fine mandato a favore dei Consiglieri regionali uscenti e queste si sommeranno ai 600 mila euro già accantonati per la stessa finalità negli anni 2020-2021-2022-2023. Tra gli anni 2026 e 2027 il bilancio si assesta su 10.460.000 euro comprese le partite di giro di entrata e le spese effettive di competenza dell'esercizio finanziario 2025 sono incrementate del 3% rispetto alle previsioni dell'anno precedente. Nelle spese sono comprese le previsioni per le coperture dei posti dell'Ufficio del Difensore civico e la gestione del Co.Re.Com. per il finanziamento del programma della Consulta regionale per le pari opportunità e per il finanziamento dell'Associazione degli ex Consiglieri regionali. Il 12 novembre scorso, inoltre, è pervenuto il parere del Collegio dei revisori dei conti, previsto dall'articolo 2 della legge regionale 14/2021. Vi sono interventi? Ha chiesto la parola il consigliere Aggravi, ne ha facoltà."
47984,XVI,20/11/2024,"CONSIGLIO REGIONALE, Costituzione e funzionamento degli organi consiliari",it,Aggravi,Stefano,1985,M,RV,2,2181,"Solo per un brevissimo intervento che vuole essere più un rappel o, meglio, una considerazione e non soltanto a favore della sua Presidenza, del Presidente, ma anche di tutto l'Ufficio di Presidenza del Consiglio. Più volte è capitato che da parte dei gruppi di opposizione siano state scritte lettere, come lo abbiamo visto anche oggi, ed è stata posta all'attenzione anche della Capigruppo la situazione di alcune strutture del Consiglio regionale che necessitano di potenziamento, soprattutto nella parte relativa anche all'attività core del Consiglio, quindi la produzione legislativa. Io mi sarei atteso - e l'ho cercato all'interno del bilancio, ma più che altro mi attendevo, magari nel verbale dell'Ufficio di Presidenza - una considerazione anche sotto questo aspetto; sicuramente la risposta che informalmente lei mi ha fornito relativamente al concorso che si sta espletando presso l'Amministrazione regionale può essere una risposta alle nostre domande, però, mi perdoni, anche il blanc manger è un buon dessert, però non basta per completare il pasto. Le chiederei quindi - e faccio un appello all'Ufficio di Presidenza e soprattutto anche alle componenti che rappresentano la minoranza - di dar voce, anche nell'ambito delle sedute di approvazione di importanti provvedimenti come questo, delle richieste che tutte le forze di opposizione hanno fatto, perché, altrimenti, ripeto, abbiamo un problema, perché è inutile poi chiedere collaborazione o proposte al Consiglio se dall'altra parte non c'è la possibilità di operare in maniera efficiente e soprattutto che possa permetterci una più autonoma gestione di determinati processi. Lo dico principalmente a lei quale garante del buon funzionamento della macchina amministrativa del Consiglio, ma lo dico in senso lato, all'organo di Governo della struttura organizzativa del Consiglio. Questo vuole essere più uno sprone, poi ovviamente il nostro voto sarà favorevole e, detto questo, io spero che si possa finalmente, al di là, ripeto, della procedura concorsuale, trovare una modalità per poter permettere di chiudere almeno questa legislatura in maniera efficiente, come si sta cercando di fare giorno per giorno."
47984,XVI,20/11/2024,"CONSIGLIO REGIONALE, Costituzione e funzionamento degli organi consiliari",it,Bertin,Alberto,1966,M,Presidente,3,778,"Ringrazio il consigliere Aggravi, ovviamente il bilancio è la rappresentazione tecnica finanziaria di quello che si fa e non negli aspetti legati al personale o altro. L'annotazione fatta da lei è assolutamente all'ordine del giorno dell'Ufficio di Presidenza e si colloca in una situazione estremamente complessa e di transizione come quella relativa alla Pubblica Amministrazione, in particolare dell'Amministrazione regionale. Si è cercato, come evidenziava anche lei, all'interno dei futuri concorsi e della programmazione, di sopperire a quegli elementi di debolezza che ancora sono presenti all'interno dell'organizzazione del Consiglio regionale, compatibilmente con la situazione. L'obiettivo da lei evidenziato è all'ordine del giorno. La parola al consigliere Aggravi."
47984,XVI,20/11/2024,"CONSIGLIO REGIONALE, Costituzione e funzionamento degli organi consiliari",it,Aggravi,Stefano,1985,M,RV,4,779,"Solo per una piccola precisazione, non voglio che diventi un discorso tra me e lei. Il bilancio di previsione non è soltanto un esercizio formale, ma è sostanzialmente il documento principale con il quale si intende dire che cosa si vuole fare, quindi vero è, come è ben precisato, che il costo del personale, così come la gestione nel complesso del personale, è sostanzialmente un'attività che viene fatta con la struttura del personale, quindi con la parte referente all'Amministrazione e alla Giunta regionale, però, ripeto, almeno dal punto di vista delle prese di posizione o comunque internamente anche delle considerazioni, è il bilancio di previsione che stabilisce e definisce come si organizza il Consiglio. Solo una precisazione, la ringrazio comunque per la risposta."
47984,XVI,20/11/2024,"CONSIGLIO REGIONALE, Costituzione e funzionamento degli organi consiliari",it,Bertin,Alberto,1966,M,Presidente,5,169,"Se non vi sono altri interventi, metto in votazione. La votazione è aperta. La votazione è chiusa. Presenti, votanti e favorevoli: 35 Il Consiglio approva all'unanimità."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,1,607,"Punto n. 5 all'ordine del giorno. Il DL 166 è composto da 13 articoli. È stato presentato un emendamento da parte della quinta Commissione consiliare, un emendamento del Presidente della Regione e un emendamento da parte dell'assessore Bertschy. Relatore per la I Commissione consiliare e la capofila dell'omnibus, anche a nome dei relatori Malacrinò e Cretier per le Commissioni II e III, è il consigliere Rosaire che appunto, in quanto capofila della I Commissione consiliare, assume la relazione anche per le altre Commissioni. Ha chiesto la parola il consigliere Rosaire per la relazione, ne ha facoltà."
47985,XVI,20/11/2024,AMMINISTRAZIONE REGIONALE,it,Rosaire,Roberto,1965,M,UV,2,10719,"Prima Commissione consiliare permanente-Istituzioni e autonomia. Commissione capofila. Disegno di legge n. 166. Seconda legge di manutenzione dell'ordinamento regionale per l'anno 2024. Il presente disegno di legge, finalizzato alla manutenzione periodica del sistema normativo regionale, modifica alcune leggi regionali afferenti ambiti diversi e si compone di 13 articoli distinti per settori di intervento. Il filone è quello di non mutare radicalmente la disciplina legislativa vigente e di apportare modifiche necessarie volte a migliorare la comprensione del testo, coniugando meglio le varie leggi in vigore con le nuove normative con le quali, in qualche modo, hanno un collegamento. Per quanto riguarda il metodo di lavoro seguito, ogni Commissione ha esaminato gli articoli di rispettiva competenza e, dove l'ha ritenuto necessario, ha apportato le modifiche del caso. La II Commissione, nel corso della riunione in data 28 ottobre 2024, ha esaminato gli articoli: - 3, che reca disposizioni in materia di regime dei beni della Regione Valle d'Aosta di cui è la legge regionale 10 aprile 1997, n. 12, finalizzate all'aggiornamento e alla semplificazione del procedimento di alienazione dei beni immobili regionali. L'obiettivo è quello di conciliare l'interesse della Regione a non svendere i propri beni con quello a non mantenere, nel proprio patrimonio, beni non più funzionali alle finalità istituzionali che implicano oneri di custodia, di messa in sicurezza e di gestione eccessivamente elevati; - 13, recante, infine, la clausola di invarianza finanziaria. La II Commissione, nella riunione in data 28 ottobre 2024, ha espresso parere favorevole sugli articoli sopracitati. La III Commissione, nel corso della riunione in data 29 ottobre 2024, ha esaminato: - l'articolo 6, che inserisce nella legge regionale 18 gennaio 2001, n. 5 (Organizzazione delle attività regionali di protezione civile), l'articolo 7bis, al fine di promuovere comportamenti informati e responsabili da parte di coloro che si trovano sul territorio regionale, con riferimento alla presenza di situazioni di rischio presenti sullo stesso, nonché in relazione alla frequentazione di ambienti montani, tenuto conto delle caratteristiche, della morfologia e delle variabili climatiche del territorio stesso. La novella intende promuovere una cultura dell'informazione e un maggior senso di responsabilità, che consentano di prevenire, o comunque limitare, i casi di persone in pericolo e gli incidenti causati da condotte sprovvedute o negligenti, come rilevato sempre più frequentemente dalla Protezione civile; - l'articolo 8, che reca una modificazione alla legge regionale 20 novembre 2006, n. 26 (Nuove disposizioni per la classificazione, la gestione, la manutenzione, il controllo e la tutela delle strade regionali), in linea con quanto previsto in materia di gestione della sicurezza delle infrastrutture stradali del decreto legislativo 15 marzo 2011, n. 35, al fine di definire gli aspetti di carattere procedimentale per l'adozione della disciplina riguardante la gestione della sicurezza stradale lungo la rete viaria di competenza della Regione e degli Enti locali; - l'articolo 9, che reca disposizioni in materia di agricoltura. Più nel dettaglio il comma 1 modifica l'articolo 18 della legge regionale 3 agosto 2016, n. 17, che disciplina gli aiuti destinati ai consorzi di miglioramento fondiario, al fine di garantire una maggiore chiarezza della legge, in modo da contemplare il finanziamento di tutti gli oneri progettuali attesi. Il comma 2 modifica il comma 3 dell'articolo 23 della legge regionale 21 dicembre 2016, n. 24 (Legge di stabilità regionale per il triennio 2017-2019), che stabilisce il finanziamento, sotto forma di anticipazione, di alcuni aiuti previsti dal programma di sviluppo rurale 2014/2020 a favore delle aziende agricole. Tenuto conto che alcune aziende agricole devono ancora percepire in tutto o in parte l'erogazione dell'aiuto da parte di AGEA, l'articolo proposto prevede un'ulteriore proroga di un anno, fino al 31 dicembre 2025, dal termine per la restituzione dell'anticipo ottenuto; - l'articolo 11, che modifica il comma 2 dell'articolo 3 della legge regionale 30 maggio 2022, n. 8 (Disposizioni in materia di interventi di riqualificazione del patrimonio di edilizia residenziale e pubblica), al fine di precisare, in attuazione dell'impegno assunto dalla Regione con lo Stato, che la deroga, prevista dall'articolo modificato, alla norma generale che fissa la durata massima dei contratti di lavoro a tempo determinato dei dipendenti pubblici in 36 mesi riguarda i contratti di lavoro finalizzati alla realizzazione degli interventi rientranti nel piano nazionale di ripresa e resilienza, come stabilito dal decreto-legge 9 gennaio 2021, n. 80. La III Commissione, nella riunione in data 29 ottobre 2024, ha espresso parere favorevoli sugli articoli sopracitati. La IV Commissione, nel corso della riunione in data 31 ottobre 2024, ha esaminato: - l'articolo 4, recante modificazioni alla legge regionale 1° settembre 1997, n. 29 (Norme in materia di servizi di trasporto pubblico di linea), al fine di semplificare il procedimento amministrativo di autorizzazione, favorire l'efficacia dell'azione amministrativa attraverso la riduzione di oneri e adempimenti non necessari, riordinare e semplificare la normativa vigente. L'obiettivo, in questo caso, è di favorire la tutela dei diritti individuali, limitando i vincoli ritenuti non indispensabili e rendendo quindi il trasporto pubblico maggiormente inclusivo, concedendo a tutte le categorie di persone con disabilità la possibilità di decidere con quale tipologia di mezzo spostarsi; - l'articolo 12, recante modificazioni alla legge regionale 16 luglio 2024, n. 11 (Disciplina dell'organizzazione dei servizi al lavoro e del sistema della formazione professionale nella Regione autonoma Valle d'Aosta), apportando una serie di interventi finalizzati a correggere e specificare l'ambito applicativo della disposizione, anche in attuazione dell'impegno assunto dalla Regione con lo Stato, in coerenza con il principio di leale collaborazione. La IV Commissione, nel corso della riunione in data 31 ottobre 2024, ha espresso parere favorevole sugli articoli sopracitati. La V Commissione, nel corso della riunione in data 30 ottobre 2024, ha esaminato: - l'articolo 1, che reca modificazioni all'articolo 9bis della legge regionale 17 marzo 1992, n. 8 (Interventi regionali a favore di una Fondazione per la valorizzazione e la divulgazione del patrimonio musicale tradizionale e per lo sviluppo e la diffusione della cultura musicale in Valle d'Aosta), in materia tutto ciò di tassa regionale per il diritto allo studio universitario per corsi di alta formazione artistica e musicale, al fine di adeguare la normativa regionale alla disciplina prevista dal decreto legislativo 29 marzo 2012, n. 68, recante una revisione della normativa di principio in materia di diritto allo studio che elimina, in particolare, la definizione in misura fissa dell'importo della tassa regionale per il diritto allo studio universitario; - l'articolo 2, che reca modificazioni alla legge regionale 19 luglio 1995, n. 25 (Fruizione del servizio di mensa da parte del personale ispettivo, direttivo e docente delle scuole di ogni ordine e grado dipendenti dalla Regione), in materia di fruizione del servizio di mensa da parte del personale ispettivo, direttivo e docente delle scuole di ogni ordine e grado dipendenti dalla Regione, per meglio chiarirne l'ambito applicativo prevedendo, tra l'altro, la possibilità, per il personale tenuto a effettuare il rientro, che può essere pomeridiano o serale, per l'espletamento degli obblighi di servizio, di usufruire del servizio di mensa nella misura massima di un pasto al giorno; - l'articolo 5, che sostituisce il comma 2 dell'articolo 39 della legge regionale 25 gennaio del 2000, n. 5 (Norme per la razionalizzazione dell'organizzazione del servizio socio-sanitario regionale e per il miglioramento della qualità e dell'appropriatezza delle prestazioni sanitarie, socio-sanitarie e socio-assistenziali prodotte ed erogate nella regione), al fine di renderlo coerente con l'articolo 7, non prevede l'approvazione dell'accordo di programma con l'Azienda USL della Valle d'Aosta in seguito alle modificazioni introdotte dalla legge regionale 11 febbraio 2020, n. 3; - l'articolo 10, che reca modificazioni alla legge regionale 31 luglio 2017, n. 11 (Disposizioni in materia di formazione specialistica di medici, veterinari e odontoiatri e di laureati non medici di area sanitaria, nonché di formazione universitaria per le professioni sanitarie). Tali modificazioni proposte hanno l'obiettivo di limitare il vincolo normativo a oggi vigente relativamente al requisito della residenza sul territorio regionale per l'accesso agli interventi finanziari previsti dalla legge in argomento. A tal fine l'intervento prevede che, relativamente ai contratti di formazione specialistica aggiuntivi regionali rivolti ai medici, ai posti aggiuntivi di formazione specialistica con relative borse di studio rivolti ai laureati in medicina veterinaria, odontoiatria e per laureati non medici dell'area sanitaria e ai posti riservati per le professioni sanitarie, sia ammesso, a condizione che gli altri requisiti previsti siano rispettati, l'accesso dei candidati che non siano in possesso del requisito della residenza in Valle d'Aosta. La V Commissione, nella riunione in data 30 ottobre 2024, ha espresso parere favorevole sugli articoli sopracitati con l'emendamento all'articolo 10 presentato dall'Assessore alla sanità, salute e politiche sociali. La I Commissione ha svolto il ruolo di capofila del disegno di legge e, nella riunione in data 4 novembre 2024, ha esaminato l'articolo 7, che reca una modificazione alla legge regionale 28 agosto 2001, n. 17 (Disciplina del funzionamento dell'Ufficio del Difensore civico. Abrogazione della legge regionale 2 marzo 1992 (Istituzione del Difensore civico), in attuazione dell'impegno assunto dalla Regione con lo Stato, in applicazione del principio di leale collaborazione. In particolare, è novellato il comma 1 dell'articolo 2quinquies della legge regionale 17/2001, eliminando ogni riferimento lessicale che possa essere interpretato nel senso di limitare l'azione di tutela del Garante dei diritti delle persone con disabilità alle sole persone con disabilità residenti, domiciliate anche pro tempore o aventi stabile dimora in Valle d'Aosta, escludendo così coloro che si trovino sul territorio regionale solo occasionalmente. La I Commissione, nella riunione in data 4 novembre 2024, ha espresso parere favorevole sull'articolato sopracitato."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,3,247,"Con l'illustrazione del provvedimento legislativo possiamo aprire la discussione generale. La discussione generale è aperta. Vi sono interventi? Altrimenti chiudo la discussione generale. Ha chiesto la parola il consigliere Manfrin, ne ha facoltà."
47985,XVI,20/11/2024,AMMINISTRAZIONE REGIONALE,it,Manfrin,Andrea Fabrizio,1983,M,LEGA VDA,4,5859,"Ovviamente, come gruppo, faremo una valutazione articolo per articolo del provvedimento, però ritengo sia utile, anzi indispensabile, concentrarsi su un articolo che abbiamo già discusso in occasione della riunione della Commissione consiliare competente, che è l'articolo 11. L'articolo 11, che viene fatto rientrare all'interno di questa legge, di questa omnibus , che tendenzialmente dovrebbe portare dei risultati, delle modifiche necessarie, urgenti, insomma, una manutenzione dell'articolato. La domanda, alla lettura di quest'articolo, sorge decisamente spontanea e spero che questo mio intervento possa servire come spunto di riflessione: a cosa serve quest'articolo esattamente? Lo leggiamo nella relazione che è allegata appunto nell'articolato e la finalità di quest'articolo è: ""Al fine di precisare, in attuazione dell'impegno assunto dalla Regione con lo Stato, in applicazione del principio di reale collaborazione, che la deroga prevista dall'articolo modificato alla norma generale, che fissa la durata massima dei contratti di lavoro a tempo determinato dei dipendenti pubblici a 36 mesi, riguarda i contratti di lavoro finalizzati alla realizzazione degli interventi di cui all'articolo 1, rientranti nel piano nazionale di ripresa e resilienza"". In sostanza, sembra che, leggendo quest'articolo... che senza quest'intervento, i dipendenti in questione - stiamo parlando di ARER -, quindi i dipendenti di ARER che si occupano di ristrutturazioni, non potrebbero rimanere in servizio - che sono stati assunti legati al progetto a tempo determinato - oltre la data del 31 dicembre 2026, oppure che non potessero essere prorogati oltre i 36 mesi. In realtà, l'articolo che si va a modificare recita precisamente... quindi quest'emendamento qui, l'articolo 11, si inserisce su una legge esistente. Cosa dice questa legge esistente? Al comma 2 dice: ""Al fine di assicurare il reclutamento del personale necessario per il funzionamento della struttura di progetto di cui al comma 1, in tempi compatibili con l'avvio degli interventi di cui all'articolo 1, limitatamente all'anno 2022, è autorizzata l'assunzione da parte di ARER di due unità di personale non dirigenziale a tempo determinato, per un periodo di 36 mesi, prorogabili non oltre la data del 31 dicembre 2026. In via straordinaria e urgente, anche in deroga alla disciplina prevista dal regolamento regionale 12 febbraio 2013 n. 1 - che sono le disposizioni per l'accesso al Comparto Unico Valle d'Aosta -, fermo restando l'accertamento della conoscenza della lingua francese ai sensi dell'articolo 16 del medesimo regolamento regionale). Cosa cambia quindi con tutto questo? Niente, perché è già previsto, cioè il fatto che potessero essere prorogati fino al 31 dicembre 2026 e il fatto che potessero essere prorogati per 36 mesi rimane, non cambia nulla per i dipendenti di ARER. Che cosa cambia? Molto semplice: il decreto-legge 44/2023, convertito in legge 74/2023, all'articolo 3, comma 5, modifica, con esclusivo riferimento alle Regioni, Province autonome, città metropolitane e Comuni, la disciplina di cui all'articolo 20 del decreto legislativo 25 maggio 2017 n. 75, che - sentite bene - in via transitoria consente alle Pubbliche Amministrazioni la stabilizzazione di personale già in servizio come dipendenti a tempo determinato presso la medesima Amministrazione. La nuova norma consente tale possibilità ai suddetti territoriali fino al 31 dicembre 2026. Cosa succede quindi? Le Regioni, le Province, i Comuni e le città metropolitane, fino al 31 dicembre 2026, possono procedere, nei limiti disponibili della vigente dotazione organica, previo colloquio selettivo - immaginiamo alquanto selettivo -, e all'esito della valutazione positiva dell'attività lavorativa svolta alla stabilizzazione della qualifica ricoperta delle persone non dirigenziale, che, entro il predetto termine, abbia maturato almeno 36 mesi di servizio, anche non continuativi, negli ultimi 8 anni presso l'Amministrazione che procede all'assunzione, che sia stato assunto a tempo determinato a seguito di procedure concorsuali conformi ai principi di cui all'articolo 35, decreto legislativo 30 marzo, n. 165. Verbis brevis o brevis verbis , la formula che preferite. Senza questa modifica legislativa, il personale che dice sostanzialmente che le persone che si occupavano assunte per il PINQuA e per il 110% da ARER alla fine del loro servizio avrebbero terminato il loro servizio e ovviamente, se avessero voluto poi essere assorbite da ARER, avrebbero dovuto fare un concorso. Con questa modifica si dice semplicemente che i fondi per i progetti di cui sopra sono per la realizzazione del PNRR e non sono invece fondi appunto per il PINQuA e per il 110 e, sulla base di questo, queste persone possono essere assunte a tempo indeterminato. Questa necessità non arriva certo dallo Stato, non è che lo Stato ti dice: ""Ascolta, siccome mi devi assumere due dipendenti di ARER, modificami questa norma, così almeno me li stabilizzi"".  Ne dubito fortemente che lo Stato si preoccupi, visto che voi scrivete che c'è il principio di leale collaborazione con lo Stato, dell'assunzione, della stabilizzazione di due dipendenti di ARER. Ci troviamo quindi di fronte a una norma che ha, come si suol dire, nom e cognom e che non cambia nulla, è un po' come girare il materasso dal lato invernale a quello estivo, a meno che tu non sia il materasso, allora lì la cosa cambia ed effettivamente, i materassi ci sono e sono due e potranno essere stabilizzati e assunti a tempo indeterminato dalla Pubblica Amministrazione con questa modifica, che non cambia nulla, non sposta nulla e non è necessaria. Noi, ovviamente, norme ad hoc per i materassi non ne voteremo, se lo farete voi... vi facciamo un grosso in bocca al lupo ma riteniamo che evidentemente qui si sia fatta una norma chiamiamola pre-elettorale."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,5,270,"Siamo in discussione generale, vi sono altri interventi? Se non vedo prenotazioni, chiudo la discussione generale. Non vedo prenotazioni, la discussione generale è chiusa. Per il Governo? Ha chiesto la parola l'assessore Sapinet, ne ha facoltà, siamo in fase di replica."
47985,XVI,20/11/2024,AMMINISTRAZIONE REGIONALE,it,Sapinet,Davide,1976,M,UV,6,861,"Buongiorno colleghi. Intervengo brevemente sull'articolo 11, un impegno già assunto in occasione della legge regionale 12 del 29 luglio con la variazione di bilancio. Sulla questione l'Ufficio legislativo si era confrontato con i competenti uffici dei relativi Ministeri, con una corrispondenza riservata, un impegno quindi a meglio dettagliare una norma, una disposizione precisa, che dà la possibilità di derogare ai 36 mesi nell'utilizzo del personale, che è conseguente all'attività connessa ai cantieri in corso con finanziamenti PNRR di ARER, in particolare delle finanziamento PINQuA, che è finanziato con i 23,2 milioni e i nove lotti di lavori già tutti aggiudicati, nella maggior parte già avviati con lavori in corso, quindi una corrispondenza che rimane, che è, come detto, riservata e andava a definire meglio e a concretizzare questo procedimento."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,7,71,"Altri? Ha chiesto la parola il Presidente della Regione, ne ha facoltà."
47985,XVI,20/11/2024,AMMINISTRAZIONE REGIONALE,it,Testolin,Renzo,1968,M,UV,8,1620,"In senso più ampio un disegno di legge che va a dare alcuni chiarimenti, a meglio specificare sulle varie questioni e sui vari argomenti, alcuni sono di carattere procedurale, alcuni di necessità organizzativa. Io vorrei soffermarmi sull'articolo 6, che è un articolo che ha un impatto molto importante per il futuro dei comportamenti sul nostro territorio, un territorio di montagna, un territorio che ha una morfologia, delle caratteristiche, delle variabili climatiche molto importanti e quest'articolo va a sottolineare l'importanza del principio dell'autoresponsabilità sul territorio e sulla fruibilità dei nostri sentieri, delle nostre strade, delle nostre attività outdoor e va a sdoganare un percorso di responsabilizzazione all'interno dei fruitori, soprattutto delle attività che si svolgono sul nostro territorio. Credo sia un concetto che in altri contesti, anche europei, sia già molto sviluppato e che debba entrare un po' nella consuetudine, nella mentalità di chi svolge delle attività e che deve assumersi coscientemente le responsabilità della pericolosità e delle eventuali criticità che possono esserci nel confrontarsi con il territorio, un concetto di rischio zero che non esiste e che fa parte anche di questo particolare momento di cambiamenti climatici, anche geomorfologici, che caratterizzano soprattutto i territori molto particolari come quello valdostano. All'interno di questo disegno di legge ci sono altre indicazioni molto più puntuali, questo è un principio un po' più ampio che mi sembrava corretto sottolineare e farne rilevare l'importanza in questo particolare contesto temporale."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,9,160,"Se non vi sono altri interventi, dopo la conclusione delle repliche passiamo all'analisi dell'articolato del disegno di legge. La parola al consigliere Cretier."
47985,XVI,20/11/2024,AMMINISTRAZIONE REGIONALE,it,Cretier,Paolo,1963,M,FP-PD,10,39,Facciamo le dichiarazioni di voto dopo?
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,11,1798,"Sì, le facciamo alla fine. Articolo 1, ci sono interventi su quest'articolo? Metto in votazione l'articolo 1. La votazione è aperta. La votazione è chiusa. Presenti: 35 Votanti: 24 Favorevoli: 24 Astenuti: 11 (Baccega, Distort, Foudraz, Ganis, Erika Guichardaz, Lavy, Manfrin, Marquis, Minelli, Perron, Sammaritani) L'articolo n. 1 è approvato. Articolo n. 2. Ci sono interventi? Lo metto in votazione. La votazione è aperta. La votazione è chiusa. Presenti, votanti e favorevoli: 35 L'articolo n. 2 è approvato all'unanimità. All'articolo n. 3 vi è l'emendamento presentato dalla Presidenza della Regione. Lo diamo come illustrato o vuole essere illustrato? Lo diamo come illustrato. Metto in votazione l'emendamento. La votazione è aperta. La votazione è chiusa. Invito i colleghi a votare. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) L'emendamento è approvato. Posso dare lo stesso risultato sull'articolo n. 3? Stesso risultato. Metto ora in votazione l'articolo n. 4. La votazione è aperta. La votazione è chiusa. Presenti: 35 Votanti: 27 Favorevoli: 27 Astenuti: 8 (Aggravi, Baccega, Brunod, Ganis, Lucianaz, Marquis, Planaz, Restano) L'articolo n. 4 è approvato. Metto ora in votazione l'articolo n. 5. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) L'articolo n. 5 è approvato. Passiamo alla votazione dell'articolo n. 6. Ha chiesto la parola il consigliere Restano, ne ha facoltà."
47985,XVI,20/11/2024,AMMINISTRAZIONE REGIONALE,it,Restano,Claudio,1964,M,RV,12,1715,"Intervengo per esprimere il voto favorevole del gruppo di Rassemblement Valdôtain e per significare e aggiungere una considerazione, oltre a quella del Presidente che ha presentato quest'articolo, che riteniamo anche noi molto importante, perché introduce un concetto fondamentale per chi pratica la montagna e sport di montagna, ovvero l'autoresponsabilità, che è, direi, la parola chiave di quest'articolo. Due parole in più vanno spese perché forse con quest'articolo cerchiamo di colmare una lacuna legislativa a livello nazionale, una lacuna che ha portato a una giurisprudenza che è assai discussa e a volte mi permetto di dire ha portato delle storture giurisprudenziali. È chiaro che, introducendo questo concetto di autoresponsabilità, permettiamo a ogni singolo che affronta la montagna, o dei percorsi sciistici, o altri percorsi in Valle d'Aosta anche con la bicicletta la libertà di determinare in autonomia il proprio modo di affrontare il percorso, di affrontare la montagna, ma che impone ovviamente al contempo la piena responsabilità di quelle che sono state le scelte effettuate. Emergono dei dubbi quando questa persona viene accompagnata da qualcuno che ha la responsabilità dell'accompagnamento. Tutto ciò per dire che è stato un passo importante, ma che forse il percorso è ancora lungo, quindi ben venga quest'articolo, ma l'invito è quello, tutti insieme, di lavorarci ancora sopra per fare un ulteriore passo avanti e spronare chi nell'ambito - vedo che si è prenotato l'Assessore che si occupa di montagna - proprio di queste competenze... magari i nostri rappresentanti a Roma possano lavorare magari nelle future produzioni legislative per andare a chiarire ulteriormente quest'aspetto."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,13,55,"Ha chiesto la parola l'assessore Caveri, ne ha facoltà."
47985,XVI,20/11/2024,AMMINISTRAZIONE REGIONALE,it,Caveri,Luciano Emilio,1958,M,UV,14,1575,"Questo tema è stato posto nel Coordinamento, nella Commissione che si occupa dei problemi della montagna. Ho illustrato un emendamento proposto dalla Valle d'Aosta nell'audizione che si è svolta al Senato nel corso dell'esame del disegno di legge che si occupa di rendere più moderna la legge sulla montagna del 1994. Devo dire che con le diverse interazioni che abbiamo avuto sia con i rappresentanti della Südtiroler Volkspartei, sia in particolare il senatore Durnwalder, ma anche ovviamente in collegamento con la senatrice Spelgatti, c'è stato un lavoro di Commissione e poi di Aula che ha consentito di avere, all'interno del testo già approvato dal Senato, una normativa che riguarda questo tema che dovrebbe andare a coprire anche quella parte che non può essere coperta dalla legge regionale, in particolare le questioni di tipo penale, che ovviamente non possono essere oggetto di una normativa di tipo regionale. Stiamo esaminando, anche con i colleghi che si occupano delle questioni della sentieristica e dell'impatto turistico, se sarà il caso ancora di meglio precisare il testo dell'articolato che è già stato approvato, che però è già un significativo passo in avanti. Adesso la legge va a finire alla Camera, avrò l'onore, come rappresentante per la montagna di tutte le Regioni italiane e delle Province autonome, di essere audito alla Camera, e torneremo sul punto se il caso. Già il testo attuale è significativo e comunque va credo apprezzato, e sono lieto che lei lo sia, che intanto la Regione ponga dei paletti all'interno della propria legislazione."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,15,2847,"Se non vi sono altri interventi, metto in votazione l'articolo n. 6. La votazione è aperta. La votazione è chiusa. Presenti, votanti e favorevoli: 34 L'articolo n. 6 è approvato all'unanimità. Metto in votazione l'articolo n. 7. La votazione è aperta. La votazione è chiusa. Presenti: 34 Votanti: 21 Favorevoli: 21 Astenuti: 13 (Aggravi, Baccega, Brunod, Distort, Foudraz, Ganis, Lavy, Manfrin, Marquis, Perron, Planaz, Restano, Sammaritani) L'articolo n. 7 è approvato. Metto in votazione l'articolo n. 8. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) L'articolo n. 8 è approvato. Metto in votazione l'articolo n. 9. La votazione è aperta. La votazione è chiusa. Presenti: 35 Votanti: 25 Favorevoli: 25 Astenuti: 10 (Aggravi, Baccega, Brunod, Ganis, Erika Guichardaz, Lucianaz, Marquis, Minelli, Planaz, Restano) L'articolo n. 9 è approvato. All'articolo n. 10 vi è l'emendamento sostitutivo della V Commissione consiliare. Se non ci sono interventi, metto in votazione l'emendamento sostitutivo. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) L'articolo n. 10 è approvato. Metto in votazione l'articolo n. 11. La votazione è aperta. La votazione è chiusa. Presenti: 35 Votanti: 25 Favorevoli: 19 Contrari: 6 Astenuti: 10 (Aggravi, Baccega, Brunod, Ganis, Erika Guichardaz, Lucianaz, Marquis, Minelli, Planaz, Restano) L'articolo n. 11 è approvato. All'articolo n. 12 vi è l'emendamento dell'assessore Bertschy, metto pertanto in votazione l'emendamento. Non ci sono interventi. La votazione è aperta. La votazione è chiusa. Presenti: 35 Votanti: 26 Favorevoli: 26 Astenuti: 9 (Baccega, Distort, Foudraz, Ganis, Lavy, Manfrin, Marquis, Perron, Sammaritani) L'emendamento è approvato. Metto in votazione l'articolo n. 12. La votazione è aperta. La votazione è chiusa. Presenti: 35 Votanti: 24 Favorevoli: 24 Astenuti: 11 (Baccega, Distort, Foudraz, Ganis, Erika Guichardaz, Lavy, Manfrin, Marquis, Minelli, Perron, Sammaritani) L'articolo n. 12 è approvato. Metto in votazione l'articolo n. 13. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) L'articolo n. 13 è approvato. Prima di passare alla votazione della legge nel suo complesso, vi sono dichiarazioni di voto sulla legge? Ha chiesto la parola il consigliere Cretier, ne ha facoltà."
47985,XVI,20/11/2024,AMMINISTRAZIONE REGIONALE,it,Cretier,Paolo,1963,M,FP-PD,16,3482,"Buongiorno a tutti. Una breve dichiarazione direi omnicomprensiva intanto su questa bellissima giornata che ci aspetta di lavoro in questa bellissima settimana. Nell'omnibus sono contenute una serie di modificazioni, integrazioni o abrogazioni rese necessarie per rispondere alle esigenze di manutenzione della legislazione in vigore, che necessita di ritocchi per migliorare alcuni passaggi normativi e la sua applicabilità. Questo è il mio pensiero. Ad esempio, l'articolo 6, in cui si responsabilizzano gli accompagnatori, o anche noi stessi, in particolare negli ambienti montani, ma per esteso in tutto il territorio regionale, pensando - e talvolta avendo la capacità - di rinunciare a raggiungere una meta e all'obiettivo prefissato. La rinuncia salva la vita, la nostra vita, ma anche di chi deve intervenire in condizioni estreme. Cito un articolo letto su un settimanale locale: ""Solo il soccorso della Guardia di finanza ha tratto in salvo 48 persone"" e vorrei anche citare Hervé Barmasse per una sua dichiarazione di rinuncia in un'intervista in una scalata in Nepal, che ha dovuto rinunciare per ovvi motivi, però, secondo me, ogni tanto la decisione deve essere presa e bisogna far la rinuncia. Siamo all'avanguardia nell'informazione, il sistema di Protezione civile, molto efficiente che abbiamo operativo qui in Valle, sempre non basta, il fondamento dell'articolo 6 è l'autoresponsabilità codificata dal Codice civile e in questo caso della realizzazione di interessi altrui senza rischiare la propria vita o di chi ci accompagna e allo stesso tempo dei soccorritori esperti, formati ma operativi in condizioni estreme. L'articolo 8, la classificazione, gestione, manutenzione, controllo e tutela delle strade regionali. Il complicato reticolo delle strade regionali alquanto datate necessita fisiologicamente di interventi di manutenzione ordinaria e a volte straordinaria, con interventi finanziari importanti per garantire la percorribilità e la sicurezza del cittadino, del lavoratore, dello studente e del turista che sale in Valle. Certo è necessario anche pensare ad alternative per evitare la chiusura, l'isolamento delle attività economiche e dare la possibilità del rientro, che a volte sono impediti da situazioni di calamità molto pericolose. L'articolo 9, il tema dell'agricoltura e l'azienda ad esso collegate. Le tempistiche certe volte sono ormai garantite da un complemento regionale che sarà approvato prossimamente, oggi spero. A volte i cambiamenti di gestione dei dati creano troppi intoppi temporali di pura lettura del dato, del valore dell'applicativo, per cui è necessario fare la proroga al 31 dicembre 2025 per quelle aziende in difficoltà. Nei casi di restituzione di somme anticipate, tali aziende - poche per il vero rispetto al totale - possono avere una boccata di ossigeno. L'articolo 11, una deroga necessaria per realizzare gli interventi rientranti nel PNRR, rafforzando le capacità amministrative delle Pubbliche Amministrazioni, funzionali all'attuazione dello stesso. Sono solo alcuni esempi che sono collegati alla III Commissione di cui sono componente e la mission sono in particolare l'agricoltura, la salute del territorio, opere pubbliche e protezione civile, legate direttamente agli articoli sopracitati. Come gruppo, voteremo il disegno di legge per le modifiche necessarie ad aperture e ad approvazioni da fare oggi. Il gruppo Federalisti Progressisti Partito Democratico voterà sicuramente questo disegno di legge."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,17,111,"Ci sono altri interventi? Ha chiesto la parola il consigliere Manfrin per dichiarazione di voto, ne ha facoltà."
47985,XVI,20/11/2024,AMMINISTRAZIONE REGIONALE,it,Manfrin,Andrea Fabrizio,1983,M,LEGA VDA,18,844,"Voglio semplicemente ringraziare l'assessore Sapinet per averci detto che, per la stabilizzazione dei due dipendenti con nom e cognom di ARER, c'è stata addirittura una corrispondenza riservata tra l'Ufficio legislativo e il Ministero per definire la questione. Si può provare a prendere in giro qualcuno, poche persone per molto tempo o tante persone per poco tempo, non si possono prendere in giro tante persone per molto tempo, quindi banalmente vedremo che cosa accadrà e se, come abbiamo preconizzato, ci sarà un'assunzione a tempo indeterminato delle due persone in questione, avremo evidentemente avuto ragione noi e di questo ne prenderemo atto. Come gruppo Lega abbiamo già espresso la nostra impostazione, il nostro pensiero sulla votazione dell'articolato, evidentemente sul complessivo della legge omnibus il gruppo Lega si asterrà."
47985,XVI,20/11/2024,AMMINISTRAZIONE REGIONALE,it,Bertin,Alberto,1966,M,Presidente,19,546,"Ci sono altre dichiarazioni di voto? Non vedo richieste, metto ora in votazione il disegno di legge nel suo insieme. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Erika Guichardaz, Lavy, Lucianaz, Manfrin, Marquis, Minelli, Perron, Planaz, Restano, Sammaritani) Il disegno di legge è approvato. Sospendiamo brevemente i lavori del Consiglio per arieggiare i locali. Il Consiglio è sospeso. La seduta è sospesa dalle ore 10:48 alle ore 11:18."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,1,603,"Riprendiamo i lavori. Siamo al punto n. 5.01 dell'ordine del giorno. Il disegno di legge 171, variazione di bilancio, è composto da 20 articoli. È stato acquisito il parere del revisore dei conti, sono stati presentati tre emendamenti da parte della II Commissione consiliare e un emendamento da parte del Presidente della Regione. Sono stati inoltre depositati un ordine del giorno della Lega e del gruppo di Forza Italia. Il relatore per la maggioranza è il consigliere Malacrinò e per la minoranza il consigliere Aggravi. Ha chiesto la parola il consigliere Malacrinò per la relazione, ne ha facoltà."
47986,XVI,20/11/2024,BILANCIO E CONTABILITA' REGIONALE,it,Malacrinò,Antonino,1977,M,FP-PD,2,12373,"Buongiorno a tutti. Il presente disegno di legge reca il secondo provvedimento di variazione al bilancio di previsione della Regione per il triennio 2024/2026 e si compone di venti articoli che contengono disposizioni per l'iscrizione di maggiori entrate e di maggiori spese al bilancio di previsione. Le maggiori risorse sono destinate principalmente a mitigare gli effetti dell'alluvione che ha colpito la Valle d'Aosta il 29 e 30 giugno 2024. Il documento contiene inoltre le disposizioni per la ratifica delle variazioni di bilancio, effettuate con deliberazione della Giunta regionale, che hanno autorizzato le variazioni disposte per rendere disponibili i fondi per i primi interventi post alluvione. Il presente provvedimento legislativo è caratterizzato dall'iscrizione di maggiori entrate nel triennio 2024-2026 per 35,9 milioni di euro che saranno destinati al finanziamento degli interventi elencati nel Capo I. Complessivamente, per l'anno 2024, le autorizzazioni relative alle spese ricorrenti sono incrementate di 2,1 milioni di euro, le spese di investimento 32,8 milioni di euro e le spese per incremento di attività finanziarie di 1 milione di euro. Nello specifico, il presente disegno di legge si compone di cinque Capi: il Capo I è relativo alle nuove autorizzazioni di spese e si compone di dieci articoli. L'articolo 1, al comma 1, stabilisce che lo stanziamento per la concessione di contributi a famiglie e attività produttive per interventi relativi al superamento dell'emergenza, conseguente all'evento alluvionale del 29 e 30 giugno 2024, sia incrementato di 3,9 milioni. Il comma 2 prevede la possibilità, qualora siano messe a disposizione nuove risorse da parte dello Stato, di introitarle direttamente, senza doverle riversare ai beneficiari che sono già stati ristorati con i fondi regionali. L'articolo 2 stabilisce i trasferimenti straordinari a favore degli Enti locali per far fronte agli importanti investimenti necessari alla realizzazione di interventi di ripristino dei danni causati dall'alluvione. Il comma 1 dà facoltà al Dipartimento Protezione civile e vigili del fuoco, a seguito di una ricognizione dei danni subiti effettuata dal medesimo Dipartimento, di trasferire al Comune di Cogne, come stabilito alla lettera a), un importo complessivo pari a euro 13,8 milioni per la realizzazione di interventi riguardanti il ripristino, dopo i primi lavori emergenziali, della viabilità comunale, dei sottoservizi gravemente danneggiati, nonché delle opere di regimazione idraulica abitualmente eseguite dalle strutture regionali competenti in materia di opere pubbliche, territorio e ambiente. Alla lettera b) prevede parimenti il trasferimento al Comune di Valtournenche, anch'esso gravemente colpito dall'evento alluvionale di fine giugno, per gli interventi necessari di ripristino delle funzionalità della rete acquedottistica e fognaria, di un importo complessivo pari a 4,4 milioni e prevede, inoltre, alla lettera c), un trasferimento complessivo, pari a euro 500 mila, per finanziare gli interventi connessi a ripristini successivi agli eventi alluvionali nei restanti comuni della Regione Autonoma Valle d'Aosta. Il comma 2 definisce le modalità di trasferimento dei fondi destinati al Comune di Cogne e al Comune di Valtournenche, stabilendo la possibilità, su richiesta dei Comuni stessi, di erogare un'anticipazione fino al 50% dell'importo previsto e di rinviare il saldo dello stanziamento alla rendicontazione al Dipartimento regionale Protezione civile e vigili del fuoco degli interventi realizzati. Il comma 3 stabilisce che, con deliberazione della Giunta regionale, da adottare previo parere del Consiglio permanente degli Enti locali, sia stilato l'elenco degli interventi realizzati negli altri comuni della Regione, a esclusione di Cogne e Valtournenche, e siano definiti i criteri e le modalità di trasferimento delle relative risorse. L'articolo 3 prevede la concessione di un contributo di euro 500 mila al Comune di Cogne per l'organizzazione delle competizioni di ""Coppa del mondo di sci nordico"", assegnati dalla Federazione internazionale dello sci, che si svolgeranno dal 31 gennaio al 2 febbraio 2025 in considerazione delle importanti ricadute turistico-promozionali e dei correlati benefici economici, conseguenti allo svolgimento delle suddette competizioni nella località colpita dagli eventi alluvionali. L'articolo 4 autorizza e finanzia due interventi urgenti per la messa in sicurezza di infrastrutture strategiche e del territorio. Il primo intervento si prefigge di rivedere l'assetto strutturale del canale demaniale ru Arberioz, a completamento dell'azione emergenziale previsionale condotta durante l'evento calamitoso del 29 e 30 giugno, a garantire l'erogazione di acqua per usi agricoli, zootecnici e antincendio nei comuni di Aymavilles, Jovençan e Gressan. Il secondo intervento prevede invece la ricostruzione del canale demaniale del ru Baudin, garantendo condizioni di sicurezza idraulica e funzionalità idrica a uso agricolo e zootecnico in un ambito territoriale a elevata densità residenziale e a tutela delle infrastrutture strategiche connesse con i manufatti idraulici del comune di Aosta. L'articolo 5 autorizza la concessione di contributi diretti all'abbattimento degli interessi e delle spese di istruttoria praticati da Finaosta sui mutui a sostegno delle imprese che abbiano subito danni o indiretti dall'alluvione di giugno 2024, intendendosi per ""danni indiretti"" un calo di fatturato di almeno il 20% risultante dal confronto fra i dati relativi ai mesi di luglio 2023 e luglio 2024. Si prevede che i contributi siano erogati alle imprese per il tramite di Finaosta e a valere sulla gestione ordinaria di cui all'articolo 5 della legge regionale 16 marzo 2006 n. 7. Per l'erogazione dei contributi verrà costituito, presso la finanziaria regionale, un apposito fondo di dotazione temporaneo per la durata dei piani di ammortamento dei finanziamenti alle imprese colpite dall'alluvione e viene previsto che le risorse non utilizzate siano riversate al fondo di cui all'articolo 68 della legge regionale 13 febbraio 2013, n. 3 (Disposizioni in materia di politiche abitative). L'onere derivante dall'applicazione del presente articolo è determinato per l'anno 2024 in euro 955.212,95. L'articolo 6 autorizza l'incremento dello stanziamento per gli interventi previsti dalla legge regionale 29 marzo 2018 n. 6 (Interventi regionali a sostegno delle infrastrutture sportive nei complessi funiviari di interesse sovralocale e rifinanziamento della legge regionale 18 giugno 2004, n. 8 (Interventi regionali per lo sviluppo di impianti funiviari e di connesse strutture di servizio), inserendo, in deroga alle procedure previste dalla predetta legge, la possibilità di erogare contributi straordinari in conto capitale finalizzati al ripristino delle infrastrutture sportive danneggiate dall'evento alluvionale del 29 e 30 giugno. I commi 5 e 6 recano, rispettivamente, modificazioni al comma 3 dell'articolo 4 e al comma 1 dell'articolo 5 della legge regionale 6/2018, al fine di adeguare i limiti degli aiuti agli investimenti per le infrastrutture sportive previsti dalla medesima legge a quelli definiti dal regolamento UE 651/2014. L'articolo 7 incrementa di 1,6 milioni la dotazione finanziaria per la concessione dei contributi di cui alla legge regionale 1° agosto 2011 n. 21 a sostegno delle imprese e dei liberi professionisti aderenti agli enti di garanzia collettiva dei Fidi-Confidi della Regione, al fine di evitare la riduzione proporzionale dei contributi concessi tenuto conto della maggiore richiesta registrata nel corso dell'anno 2024. L'articolo 8 dà seguito alla richiesta di finanziamento da parte del Convitto regionale Federico Chabod per far fronte a interventi di messa in sicurezza dell'edificio sede dello stesso, in particolare per la progettazione del nuovo impianto antincendio, per il rifacimento dell'impianto di rilevazione fumi, per l'ammodernamento dell'impianto antincendio, per la sostituzione delle luci di emergenza, per la fornitura di porte tagliafuoco e per la sostituzione di impianti di protezione antitrauma nei campi sportivi, per una spesa complessiva di euro 200 mila. L'articolo 9 reca il finanziamento di euro 700 mila necessari per la realizzazione di opere aggiuntive obbligatorie per finalità antincendio e per il pagamento degli oneri connessi alla rivalutazione dei prezzi relativamente alla piscina regionale di Pré-Saint-Didier nell'ambito dell'intervento di miglioramento architettonico, energetico e strutturale. L'articolo 10 prevede il riconoscimento di un contributo straordinario per euro 70 mila agli istituti di patronato e di assistenza sociale per l'anno 2024 per le maggiori attività di supporto e informazioni svolte, per garantire ai cittadini l'accesso alle indennità e alle misure previste a sostegno delle categorie meno abbienti. Il Capo II dispone l'iscrizione delle maggiori entrate sul triennio 2024/2026 ed è composto da un unico articolo: l'articolo 11, che dispone la registrazione di maggiori entrate in euro 35.902.212,95 derivanti dal riconoscimento di imposte devolute sulla base del gettito dell'anno 2023, incluso un conguaglio riferito agli anni precedenti. Il Capo III prevede la ratifica di variazioni di bilancio ed è composto da un unico articolo: l'articolo 12, che ratifica il contenuto di una serie di variazioni di bilancio adottate dalla Giunta regionale, ai sensi dell'articolo 36 della legge regionale 12/2024, per fronteggiare le opere di primo intervento e soccorso dell'evento alluvionale del 29 e 30 giugno. L'importo complessivo delle variazioni in diminuzione è pari a euro 21.041.164,95. Il Capo IV reca altre disposizioni e le disposizioni finali e si compone di due articoli. L'articolo 13 ridetermina, integrandone l'ammontare, le risorse finanziarie destinate agli interventi in materia di finanza locale di cui all'articolo 12, comma 1, della legge regionale 19 dicembre 2023, n. 25 (Legge di stabilità regionale per il triennio 2024/2026). L'articolo 14 reca la ricognizione di autorizzazioni di spesa recate da leggi regionali. Il Capo V prevede altre disposizioni e disposizioni finali e si compone di sei articoli. L'articolo 15 prevede modificazioni all'articolo 19 della legge regionale 12 giugno 2024, n. 7 (Assestamento di bilancio di previsione della Regione per l'anno 2024), modifiche finalizzate alla valorizzazione dell'immobile denominato Palazzo Cogne da destinare a residenza universitaria. L'articolo 16 prevede che la durata del mandato al Collegio dei revisori per la Regione, oggi prevista in tre anni, sia stabilita in tre esercizi contabili, così da permettere l'estensione dell'attività di revisione su un intero esercizio contabile. Viene prevista inoltre la proroga dell'incarico ai componenti del Collegio attualmente in carico, in scadenza a febbraio 2025, per un ulteriore mandato. L'articolo 17 reca disposizioni in materia di alienazione di beni immobili tra Regione e Enti locali, prevedendo un ampliamento dell'ambito di applicazione della legge regionale 23 novembre 1994, n. 68, in tema di alienazione di immobili tra Regione e Comuni. In particolare, questa modifica consente di migliorare la sinergia tra enti del territorio e la valorizzazione dei beni di loro proprietà, con la possibilità di estendere l'utilizzo di alcuni beni per finalità istituzionali anche ad altri enti. L'articolo 18 reca modificazioni urgenti alla legge regionale 19 agosto 1998 n. 46 (Norme in materia di Segretari degli Enti locali della Regione Autonoma Valle d'Aosta) e alla legge regionale 14 novembre 2023 n. 22 (Nuove disposizioni in materia di reclutamento dei segretari degli Enti locali della Valle d'Aosta), per integrare la disciplina relativa al reclutamento di nuovi segretari degli Enti locali, in vista delle prossime elezioni generali comunali dell'autunno 2025. L'articolo 19 elenca gli allegati alla presente legge. L'articolo 20 reca infine la dichiarazione di urgenza. La II Commissione consiliare permanente, riunitasi in data 18 novembre 2024, ha preso in esame il disegno di legge regionale n. 171 presentato dalla Giunta regionale il 6 novembre 2024, concernente: ""Seconda variazione al bilancio di previsione della Regione Autonoma Valle d'Aosta per il triennio 2024/2026"" e ha espresso a maggioranza parere favorevole."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,3,59,"Ha chiesto la parola il consigliere Aggravi, ne ha facoltà."
47986,XVI,20/11/2024,BILANCIO E CONTABILITA' REGIONALE,it,Aggravi,Stefano,1985,M,RV,4,10297,"Il comunicato stampa della II Commissione dello scorso 12 novembre 2024, oltre a dare notizia della nomina dei relatori del presente disegno di legge, ha giustamente rappresentato questo come composto da disposizioni concernenti l'iscrizione di maggiori entrate e maggiori spese nel bilancio di previsione 2024/2026, principalmente destinate a mitigare gli effetti dell'alluvione che ha colpito la nostra Valle il 29 e il 30 giugno scorsi. L'avverbio dà contezza del fatto che all'interno del provvedimento non vi siano soltanto norme o misure volte al ripristino delle infrastrutture e dai luoghi colpiti dai tristi eventi di giugno, ovvero contributi per far fronte ai danni patiti da famiglie e imprese, bensì anche dell'altro. In tal senso il commento successivo, quello che andrò a rappresentare, sarà suddiviso in due parti: quella relativa agli articoli concernenti le emergenze e quella inerente gli altri interventi. Per dovere di cronaca, va detto che nel già richiamato comunicato stampa, in particolare nelle dichiarazioni del Presidente della Commissione, il collega relatore di maggioranza, tra l'altro, non vi è traccia del fatto che, oltre alle audizioni delle controparti politiche, gli Assessori e i Sindaci a vario titolo interessati, che si sarebbero poi tenute nel corso della mattinata di lunedì 18, è stata negata la possibilità di audire anche i referenti delle associazioni di categoria interessati da parte dei Commissari di maggioranza per voce del Presidente della II Commissione. Le forze di opposizione hanno criticato e criticano anche oggi tale scelta, perché ha limitato la possibilità da parte della Commissione tutta di poter meglio comprendere le problematiche collegate agli effetti negativi portati dall'evento alluvionale di giugno. Un passaggio che si sarebbe potuto gestire in maniera differente, in linea con quanto, tra l'altro, già fatto nel passato per situazioni di simile portata. Questo detto per giusto dovere di cronaca e di fatti. I primi due articoli sono strettamente legati all'evento alluvionale. L'articolo 1, stanziando risorse a contributo a favore di famiglie e attività produttive per mezzo della legge regionale 5/2021, quella dell'organizzazione delle attività regionali di protezione civile, l'articolo 2, trasferendo risorse a sostegno degli investimenti degli Enti locali colpiti, tra cui in particolare il Comune di Cogne, il Comune di Valtournenche, nonché anche a favore di altri Enti locali. Nel complesso risorse di parte regionale che verranno poi coperte con fondi nazionali che arriveranno dalle procedure messe in campo dalla nostra Protezione civile con la controparte nazionale. Risorse che, sulla base degli andamenti degli interventi, potranno anche, in un prossimo futuro, dover essere incrementate, così come è emerso nel corso delle audizioni organizzate in II Commissione. Con l'articolo 3 vengono stanziate risorse a favore del Comune di Cogne quale concorso alla copertura delle spese sostenute dal medesimo per l'organizzazione della gara di ""Coppa del mondo di sci nordico"". Alcune considerazioni: senza dubbio l'inserimento di tale previsione nell'ambito del presente provvedimento è stata anche determinata dalle tempistiche di assegnazione della gara da parte della Federazione internazionale dello sci, così come tale opportunità costituisce senza dubbio un'importante occasione di rilancio della località turistica colpita dagli eventi di giugno scorso. Tuttavia si prende atto - e qualche collega sicuramente ne aggiungerà dettagli di commento nel corso della discussione generale - che ad oggi le modalità di sostegno e di competizioni sportive di tale livello, e non soltanto, sono sempre più caratterizzate da provvedimenti ad hoc, cum titulo , eccetera, rendendo ogni situazione a sé stante, senza una chiara strategia di fondo e/o potenziali effetti derivanti dalla sinergia con altri provvedimenti o iniziative. L'articolo 4 stanzia importanti finanziamenti di messa in sicurezza di due canali demaniali: i ru Arberioz e Baudin) i cui dettagli di intervento sono stati oggetto di approfondimento nella dedicata audizione. L'articolo 5 costituisce un fondo di rotazione temporaneo, in linea con la durata dei finanziamenti concessi, per l'abbattimento degli interessi delle spese di istruttoria praticati dalla finanziaria regionale per la concessione dei finanziamenti a favore delle imprese colpite dall'alluvione. Una misura presentata all'attenzione dei Capigruppo nel corso dell'ultimo incontro di aggiornamento della situazione da parte del Presidente della Regione (per dovere di cronaca, già in parte anticipata anche nel corso dell'incontro di settembre); un'informativa in linea con l'impegno sottoscritto e approvata a maggioranza con la risoluzione del Consiglio Valle del 10 luglio scorso. Impegno che, seppur sorvolando la prevista cadenza settimanale dell'informativa sull'evolversi della gestione dell'emergenza, si è comunque concretizzato con incontri tenutisi il 5 di luglio, il 15 di luglio, il 14 di agosto, il 17 di settembre e il 1° di ottobre. La misura prevista all'articolo 5 è stata presentata nell'incontro di ottobre, poi successivamente il testo definitivo per le vie brevi ai Capigruppo di minoranza. In tal senso è bene precisare che non vi è stata una condivisione di intenti su questa misura, bensì una condivisione nel senso informativo, a seguito della quale le forze di minoranza hanno preso atto della proposta oggi al vaglio del Consiglio Valle; sicuramente si tornerà sul punto anche nella discussione generale. Certo è - ed è bene interrogarsi sul tema - che il tempo conta per il buon funzionamento di questi strumenti e oggi il tempo corre più della velocità della produzione legislativa. Per questo non possiamo far altro ora che augurarci una rapida messa a disposizione di questa misura in favore delle imprese che ne faranno richiesta. L'articolo 6 permetterà il ripristino di infrastrutture sportive danneggiate dall'evento alluvionale per il tramite del rifinanziamento delle leggi regionali 6/2018 e 8/2004. Passo ora agli ulteriori interventi. L'articolo 7 definisce il potenziamento della dotazione del fondo per la concessione dei contributi in conto interesse alla legge 21 a favore delle imprese valdostane per mezzo dei Confidi. Gli articoli 8 e 9 sono relativi agli interventi da condurre al Convitto regionale Federico Chabod di Aosta e sulla piscina di Pré-Saint-Didier, interventi sicuramente che vanno eseguiti, e dunque finanziati, ma che avremmo preferito trovare nell'ambito di un provvedimento non necessariamente legato agli eventi emergenziali di giugno. Questo perché vi sono sicuramente anche altre misure che necessiterebbero di eguale considerazione, ma che oggi non sono state portate all'attenzione del perimetro di questa seconda variazione. Al contempo avremmo preferito riscontrare, nell'ambito di un provvedimento così principalmente legato all'emergenza alluvionale, anche altre misure a favore delle realtà colpite dall'alluvione di giugno scorso. Stesso discorso riguarda l'articolo 10, che stanzia fondi a favore degli istituti di patronato e assistenza sociale. Per quanto riguarda gli articoli 15, su Palazzo Cogne, e 16, quello del Collegio dei revisori, e 17 in materia di alienazioni di beni immobili tra Regione e Enti locali, ci siamo chiesti nel corso delle audizioni e rinnoviamo qui il dubbio del perché non siano stati inseriti nell'ambito della legge di manutenzione dell'ordinamento regionale appena discussa. Vado ora a fare un approfondimento sulle disposizioni in materia di reclutamento dei segretari degli Enti locali, di cui abbiamo, tra l'altro, preso atto della presentazione di un emendamento questa mattina da parte del Presidente. Con il disegno di legge 147 di manutenzione dell'ordinamento regionale per l'anno 2024, quello presentata dal Governo il 24 maggio scorso e poi votato a giugno, è stata abrogata... l'abrogazione... del comma 5 dell'articolo 1 della legge 46/1998. Un tema sicuramente complesso quello dei segretari comunali e in senso lato quello riguardante la legislazione dei nostri Enti locali, anche e soprattutto per lo stratificarsi nel tempo di nuove leggi e articoli vari di modifica all'uopo presentati. Va tuttavia detto che nel corso delle audizioni e poi nel dibattito in aula su quell'articolo 5 del disegno di legge 147 avevamo chiesto più volte spiegazioni e ulteriori delucidazioni circa le conseguenze che quest'abrogazione avrebbe comportato in vista della predisposizione del bando di reclutamento dei nuovi Segretari comunali, ma nulla. Oggi ci troviamo un'ulteriore modifica che nasce anche dal percorso fatto successivamente in I Commissione - e direi che ce ne troviamo un'ulteriore questa mattina -, un percorso stimolato dalla richiesta di audizioni sul punto da parte del sottoscritto e dei colleghi Erika Guichardaz e Claudio Restano. Questo, tra l'altro, dopo che la stessa Agenzia dei Segretari, con nota dell'ottobre scorso, ha giustamente chiesto alla Regione una pronuncia, loro hanno chiesto un parere legale sul punto, di fatto si è concretizzata con queste due proposte. Quanto emerso è che il quadro normativo derivante dalla modifica di giugno era tutt'altro che chiaro come ci era stato invece detto e avrebbe potuto finanche comportare possibili problematiche e ulteriori strascichi sulla pubblicazione del bando da parte dell'Agenzia dei segretari. Su questo faccio un inciso: in tutte le audizioni che sono state fatte in I Commissione, lo abbiamo detto: la nostra richiesta non è una volontà di disturbare, ma una volontà di fare chiarezza e di evitare la generazione di possibili contenziosi successivamente alla pubblicazione del bando. Siamo oggi all'ennesima modifica, che dire? Quanto rappresentato nella presente relazione non ha certo la pretesa di ricomprendere tutte le posizioni delle forze di minoranza e in tal senso sicuramente il dibattito conseguente consentirà di approfondire ulteriormente più di un aspetto già qui considerato, ma vuole altresì cercare di fornire a chi legge e a chi ascolta buoni elementi di riflessione e giusto dovere di cronaca sui contenuti di questo disegno di legge. Mi riservo ovviamente di intervenire anche a seguito del dibattito su dei punti più politicamente sensibili per il nostro gruppo."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,5,158,"Apriamo la discussione generale. La discussione generale è aperta. I Consiglieri che intendano intervenire si prenotino. Consigliere Manfrin, a lei la parola."
47986,XVI,20/11/2024,BILANCIO E CONTABILITA' REGIONALE,it,Manfrin,Andrea Fabrizio,1983,M,LEGA VDA,6,7188,"Ringrazio ovviamente il relatore di minoranza che nella sua relazione ha voluto rappresentare tutte le parti dell'opposizione che discuteranno oggi il provvedimento, vedo molti colleghi già prenotati, perché ovviamente ci sono anche delle differenze di posizione fra le opposizioni, ma quello che è chiaro è che ci sono molti lati oscuri su questo provvedimento che andiamo a discutere. Alcuni sono già stati sollevati, su altri farò un ulteriore approfondimento, questo è un provvedimento, che, come sappiamo, è atteso da tempo, ne abbiamo parlato, come giustamente è stato detto, nei giorni immediatamente successivi agli eventi alluvionali e arriva però in ritardo rispetto ad alcune necessità che sono state più volte segnalate e come se non bastasse, dopo una lunga discussione, il disegno di legge 171, che avrebbe dovuto essere destinato esclusivamente all'emergenza alluvione, arriva appesantito da svariati altri articoli che contengono un po' di tutto: dalle piscine al Convitto, dai Segretari comunali allo studentato, con interventi di modifica normativa che avrebbero dovuto trovare collocazione nella legge omnibus, discussa come avete visto prima di questa, non ci sarebbe stato alcun problema, alcuna criticità nel trasporre le norme che vanno a modificare le norme regionali nell'omnibus e invece si è preferito inserirle in questo provvedimento. Quest'inserimento causa evidentemente delle reazioni, perché se si fosse preferito incentrare una legge esclusivamente sull'alluvione, come è stato peraltro richiesto anche dai gruppi di opposizione in II Commissione, si sarebbe anche lasciata la libertà ai gruppi consiliari di opposizione di condividere o meno il contenuto di una potenziale legge emergenziale, invece si è preferito, e questo lo dobbiamo dire forse anche in maniera strumentale, cercare di riempire il più possibile di articoli senza alcuna coerenza tra loro e non si comprende se questo sia dovuto a un'incapacità amministrativa - e questo l'abbiamo denunciato più volte - che si manifesta sempre sotto forma di autoemendamenti e disegni di legge depositati dal Governo, lo vediamo, viene depositata una legge e poi arrivano gli emendamenti dello stesso Governo che ha depositato la legge, magari anche senza audizioni, il che è una roba che sinceramente lascia un po' stupiti, oppure - e qui sarebbe ancora più grave - per sottile scelta politica, ovvero per evitare che la minoranza potesse con il proprio contributo intestarsi qualche merito nell'aver cercato di supportare famiglie e imprese nei territori colpiti dall'alluvione. Se questa era la preoccupazione, Presidente, le tolgo immediatamente l'imbarazzo. Qui perlomeno nel mio gruppo - ma sono certo che sia lo stesso anche per gli altri gruppi di opposizione - nessuno vuole rubarle la presunta gloria o i meriti che vuole propagandare in splendida solitudine, come, per esempio, è accaduto lo scorso sabato per la festicciola a cui ha partecipato, con pochi altri membri della maggioranza, a Cogne, preoccupato che qualcuno potesse farle ombra, ma credo sia giusto dire la verità e, se si chiede collaborazione, perché questo ci è stato chiesto, perlomeno ascoltare le pochissime basilari richieste che sono arrivate dall'opposizione, perché, sì, i Capigruppo sono stati aggiornati sporadicamente e laconicamente, con informazioni che un minuto dopo, ma spesso qualche minuto prima, venivano diffuse dagli organi di informazione e a più riprese - lo dico a ennesimo beneficio del verbale, l'ha già fatto anche il collega Aggravi - si è parlato di condivisione in aule fuori con le forze di opposizione, ma la condivisione si è fermata a un'audizione, come detto sporadica, dei Capigruppo, senza alcuna espressione di assenso da parte nostra o condivisione di scelte o proposte. Per contro, Presidente, questo provvedimento porta con sé una gravissima mancanza, una mancanza che da sola rende alcune delle scelte quasi prive di legittimazione, oltre che rivelare un evidente terrore di sottoporle a parere da parte di chi le propone. Io, Presidente, ritengo necessario evidenziare la gravità di quanto accaduto in Commissione, quando lei ha deciso che su un provvedimento che contiene articoli che si intitolano: ""Disposizioni in materia di contributi a sostegno delle imprese colpite da alluvione"", alle imprese non andasse chiesto cosa ne pensavano. Ebbene sì, colleghi e anche cittadini valdostani che spero ci ascoltiate al di fuori di quest'aula, quanto ho appena descritto è successo per davvero. Non mi sto inventando nulla, ero seduto proprio qui quando la richiesta della minoranza di audire le associazioni di categoria, e lo specifico: ADAVA, Confcommercio e Confesercenti, la maggioranza ha risposto no, non limitandosi a un rifiuto ma aggiungendo che - udite udite - tali audizioni non erano attinenti alla legge. Una legge che dovrebbe erogare aiuti alle imprese non deve essere posta al vaglio dei rappresentanti delle imprese stesse, perché questa maggioranza sa, a suo insindacabile giudizio, che quello che fa è giusto e gli altri si arrangino. Allora, visto che non avete avuto il coraggio di sottoporre il presente pastone alle associazioni di categoria, lo facciamo noi, facendo una bella operazione verità affinché al di fuori di quest'aula si sappia che cosa intende fare la maggioranza in favore delle imprese colpite dall'alluvione. Ebbene, sapete cari imprenditori e cari Valdostani, in cosa consistono gli aiuti per le imprese e attività economiche colpite da alluvione? In prestiti, sì, esatto, prestiti che peraltro arriveranno forse, se questa legge sarà approvata, tra qualche giorno, quindi, come detto, in grave ritardo visto che la stagione turistica è già cominciata e che non serviranno a chi la stagione turistica se l'è vista portare via da crolli di strade o cattiva pubblicità degli organi di informazione, che hanno dipinto la nostra regione come un enorme acquitrino. Se avevi fatto un investimento per affrontare al meglio la stagione, ma hai visto azzerare il tuo fatturato, se ti stavi preparando per la stagione in corso e la tua attività era stata distrutta dall'alluvione e i tuoi prodotti affogati nel fango, quindi potrai prendere un po' di soldi che poi dovrai restituire, allargando il passivo creato dall'alluvione. Tutto questo dovrebbe essere un aiuto che nessuna associazione di categoria ha avuto la possibilità di analizzare per esprimere un parere per paura che potesse evidenziare i propri dubbi o addirittura la propria contrarietà. Questo lo dico a beneficio degli organi di informazione che forse sono stati male informati. Non è una pioggia di soldi, non è nemmeno una rugiada di soldi, questi sono solo fondi con l'elastico che purtroppo ho il timore che non aiuteranno nessuno: ecco perché, a fronte di questa scelta gravissima, la cui responsabilità ricade in capo al più alto rappresentante di questa maggioranza, abbiamo depositato un ordine del giorno che, invece di predisporre soldi con l'elastico: ""Te li do e me li ridai"", chiede ristori veri, risarcimenti per chi, in una condizione emergenziale, si è visto cancellare anni di sacrifici e prospettive di lavoro. Valuteremo lì quindi la volontà di questa maggioranza."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,7,37,"Consigliere Marquis, a lei la parola."
47986,XVI,20/11/2024,BILANCIO E CONTABILITA' REGIONALE,it,Marquis,Pierluigi,1964,M,FI,8,5507,"Inizio anch'io l'intervento ringraziando i relatori che hanno illustrato il disegno di legge che è stato scaricato, un disegno di legge che immaginavamo fosse concentrato e ponesse tutta la sua attenzione sull'emergenza alluvionale, ma, come è stato anticipato da chi è intervenuto, contiene degli articoli che principalmente sono interessati a mitigare gli effetti dell'alluvione, ma poi ci sono anche tutta un'altra serie di articoli che suscitano delle perplessità a livello organizzativo e procedurale, perché riteniamo anche noi che potessero essere contenuti nel provvedimento della omnibus e questo denota un po' forse un incedere con un metodo organizzativo che lascia pensare. Al di là di questo, ci sono anche tutta una serie di articoli di ratifica di variazioni di bilancio effettuate con le delibere di Giunta. Il provvedimento nella sua consistenza gestisce 35,9 milioni di euro che vengono messi in conto spesa, di cui euro 2.100.000 su spese correnti ed euro 32,8 milioni in spese in conto capitale. Vorrei attirare un po' l'attenzione sui primi articoli, che sono quelli relativi all'emergenza alluvionale. L'articolo 1 stanzia 3,9 milioni di euro aggiuntivi per la legge 5/2021, quella di protezione civile, per riscontrare le esigenze di famiglie e imprese, dopodiché gli altri articoli sostanzialmente sono concentrati sul demanio pubblico, sui ripristini comunali di tutte le opere pubbliche che sono state danneggiate dall'alluvione, in particolare sono stanziati 13,8 milioni per Cogne e 4,4 milioni per Valtournenche. L'articolo 3 euro 500 mila a favore di Cogne per l'organizzazione della ""Coppa del mondo""; articolo 4 ru d'Arberioz e ru Baudin, prevede degli investimenti anche qui di sistemazione, dopodiché si passa all'articolo 5. L'articolo 5 è un articolo che prevede in buona sostanza una copertura degli interessi per i mutui che verranno aperti a coloro che hanno subito dei danni diretti e indiretti dall'alluvione, alle imprese che hanno visto una riduzione di fatturato rispetto al 2023, quindi sia contributi per l'abbattimento degli interessi, sia le spese di istruttoria, questo verrà gestito da Finaosta. Noi riteniamo che, come misura, può essere anche una buona misura, ma non è questo lo strumento che, dal nostro punto di vista, doveva essere adoperato per gestire questa situazione. Una situazione in cui avremmo auspicato un comportamento da parte della Regione complementare e integrativo del comportamento che è stato messo in atto a livello nazionale, perché ci sono tutta una serie di imprese e di operatori economici che hanno subito rilevanti danni soprattutto in queste due comunità: la comunità di Cogne e quella di Valtournenche, che non possono essere mortificati in questo modo, ma devono essere aiutati dalla Pubblica Amministrazione. Per questa ragione quindi anche nella variazione di bilancio abbiamo presentato un ordine del giorno che già avevamo presentato in occasione della discussione del DEFR, in cui avevamo voluto anticipare la questione perché ormai gli elementi erano chiari sul tavolo di come si stava sviluppando la gestione di questa pratica amministrativa. Oggi abbiamo avuto anche il piacere di ascoltare, da parte tutti i colleghi che sono intervenuti dell'opposizione, che non c'è stata nessuna condivisione - così come era stato un pochettino lasciato intendere quando avevamo portato il tema in occasione della discussione del DEFR - da parte delle opposizioni rispetto alla sostanza di quest'iniziativa dell'articolo 5, era stata una condivisione di informazioni, era stata recepita un'informazione da parte del Governo regionale, in particolare dell'Assessore, che aveva detto: ""La nostra idea è quella di portare avanti la soluzione di questo problema in questa direzione"", una direzione che noi, già allora, avevamo visto che non corrispondeva alle esigenze degli operatori locali. Per questa ragione quindi abbiamo presentato un ordine del giorno che va nella direzione di introdurre dei ristori a coloro che non possono ottenere il ristoro a livello nazionale perché è un livello competenziale che non è previsto nell'ambito del Ministero del turismo. Su questo torneremo poi successivamente. Per quanto riguarda l'articolo 5, di per sé è un articolo che può essere sostenibile, ma che ha sostanzialmente una finalità diversa rispetto a quella del ristoro, perché si tratta di avere uno strumento di apertura dei mutui, che sono altra cosa rispetto a quella dell'ottenimento del ristoro. Dopodiché c'è l'articolo 7, un articolo anche questo che possiamo condividere, perché, nonostante non sia legato alla questione prettamente emergenziale, va incontro al sistema produttivo valdostano, mettendo in campo un trasferimento ai Confidi per abbattere il costo degli interessi che le imprese hanno sostenuto e sostengono con difficoltà in questo periodo a seguito dell'incremento del tasso di interesse anche in Valle d'Aosta. Poi ci sono tutti gli altri articoli, che sono gli articoli che sono stati citati, che sostanzialmente vanno a disciplinare delle questioni che non attengono alla situazione emergenziale, ma che potevano essere trattati, a nostro avviso, all'interno dell' omnibus o addirittura all'interno del bilancio di previsione. Su questi entreremo poi a esprimere i giudizi al momento della votazione dell'articolato. Per quanto ci concerne, il nostro approccio dipenderà molto da quella che sarà l'attitudine e l'atteggiamento della maggioranza nei confronti dell'ordine del giorno che abbiamo presentato."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,9,68,"Ha chiesto la parola la consigliera Erika Guichardaz, ne ha facoltà."
47986,XVI,20/11/2024,BILANCIO E CONTABILITA' REGIONALE,it,Guichardaz,Erika,1976,F,PCP,10,9476,"La seconda variazione di bilancio è arrivata dopo l'approvazione della Giunta del bilancio e anche su questo credo che conferma i dubbi sulle capacità organizzative e pianificatorie di questa Giunta. Nonostante l'urgenza della situazione, il disegno di legge 171 arriva quattro mesi dopo gli eventi alluvionali, lasciando troppi ad arrangiarsi e, come denunciato in Commissione nello scorso Consiglio, arriva senza la condivisione su un tema così importante, ma semplicemente con qualche riunione informativa. Nel mese di luglio, fra l'altro, con i colleghi di Rassemblement avevamo lavorato a una risoluzione con la maggioranza proprio per chiedere di essere aggiornati settimanalmente sugli sviluppi degli eventi alluvionali e dei vari interventi, ma, come hanno giustamente ricordato i consiglieri Aggravi e Manfrin, gli incontri sono stati cinque, spesso sono stati sollecitati anche alla luce del fatto che le notizie uscivano sugli organi di stampa e nessuno di noi ne sapeva nulla. Condivisione poi che peraltro, come è stato giustamente sottolineato da tutti i Capigruppo che mi hanno preceduto, non c'è stata nemmeno in Commissione visto che le audizioni proposte dalla minoranza sono state in gran parte negate, mentre per noi sarebbe stato importante sentire quei portatori di interesse che in questi mesi hanno dovuto dare delle risposte. In altre situazioni emergenziali - e parlo soprattutto della prima parte della legislatura, quando a capo di questa Giunta c'era il presidente Lavevaz - queste condivisioni, soprattutto su interventi che riguardavano l'intera comunità, ci sono state e sono state condivise tanto da aver ottenuto anche spesso il voto unanime dell'Aula. Entriamo nel merito della variazione di bilancio che c'è stata proposta, intanto rileviamo che vi è una manciata di articoli dedicati all'emergenza, che prevedono in qualche modo dei piccoli contributi a famiglie, imprese e trasferimenti straordinari ai Comuni, tutti parziali e in molti casi insufficienti. Risorse regionali poi, che, come è stato giustamente ricordato dal relatore di minoranza, verranno coperte da fondi nazionali, quindi in qualche modo non risorse della Regione. Ancora una volta poi ci saranno persone che non potranno beneficiare di nessun aiuto, a parte forse il contributo di 5 mila o 20 mila euro, perché, se sono già in situazioni di difficoltà, sicuramente non andranno ad accendere nuovi indebitamenti, che in qualche modo possono pesare proprio sulle loro attività. In più mi si dirà... c'è stato anche rappresentato che bisogna pensare a delle assicurazioni, che molto probabilmente sugli eventi calamitosi e naturali come in questo caso non rispondono, oppure che in qualche modo bisognerà arrangiarsi. Per le imprese poi rileviamo che la stagione è già partita e l'accesso a nuovi mutui, come dicevo, vuol dire avere nuovi indebitamenti. A questo poi si associano i problemi rispetto ai fondi nazionali annunciati con enfasi anche dal Coordinatore di Fratelli d'Italia e le relative diverse dichiarazioni che si sono susseguite in questi giorni e di cui forse l'assessore Grosjacques potrà darci una risposta, perché si è rilevato, o è stato rilevato dalle associazioni di categoria, un problema nelle procedure per accedere a questi fondi, tempi molto stretti e anche criteri di esclusione, come quelli che lasciano fuori i bar, le strutture sportive come maneggi e campi da golf, ma anche tante altre attività imprenditoriali. Secondo qualcuno, il Governo regionale ben conosceva questa situazione, ma evidentemente non ha voluto intervenire in altro modo. Questo forse ce lo chiarirà meglio l'assessore Grosjacques. Un altro punto dolente che abbiamo evidenziato nella scorsa adunanza è la questione della cassa integrazione ancora bloccata per molti lavoratori e imprese a causa forse di un inadeguato Coordinamento Stato-Regione visto che la risposta è stata che le domande erano incomplete, quindi forse, anche rispetto a questo ritardo, sarebbe importante capire quali sono le vere motivazioni. Anche rispetto ai fondi ai Comuni, come è stato ben rappresentato in Commissione, questi andranno nel fondo pluriennale vincolato, per poi essere inseriti nel bilancio 2025, visto che i tempi non ci sono assolutamente. Chiunque ha gestito un bilancio comunale sa benissimo che in questa fase non si possono fare nuove variazioni e quindi anche qui si parlerà del prossimo anno. In ultimo rileviamo poi una vera confusione e un po' di pressapochismo, che è già stato rilevato da chi mi ha preceduto, che utilizza questa variazione di bilancio un po' per metterci dentro di tutto. Si è parlato della piscina di Pré-Saint-Didier, che conosciamo, c'è un articolo rispetto ai revisori contabili, rispetto a ru d'Arberioz, che effettivamente ha avuto dei danni legati all'alluvione, ma poi troviamo un altro ru e ringrazio l'Assessore per averci ieri passato la documentazione richiesta, ma non ho avuto il tempo di analizzarla, quindi sarà poi magari oggetto di qualche iniziativa futura. Come dicevo, questa variazione di bilancio credo sia lampante che sia anche legata a del pressapochismo e voglio dilungarmi un po' di più su quello che riguarda il reclutamento dei segretari comunali, tema su cui soprattutto io e il consigliere Aggravi abbiamo fatto diverse iniziative proprio a seguito di tutto quello che si è susseguito. Il 15 novembre 2023 questa maggioranza ha approvato la legge 22, che introduceva delle nuove disposizioni rispetto al reclutamento dei segretari comunali; definiva anche le lauree, definiva anche che potevano accedere segretari con cinque anni di esperienza negli ultimi dieci anni, ma solo sette mesi dopo, il 24 giugno 2024, la stessa maggioranza ha approvato la legge regionale n. 9, l'ennesima omnibus, che reintroduceva un vecchio articolo della legge del 1998, che effettivamente creava confusione e poteva portare a ricorsi. Su questo basta andarsi a vedere quel Consiglio regionale per ricordare che proprio la sottoscritta aveva presentato un emendamento soppressivo, si era chiesto del tempo all'Aula per poterne discutere visto che anche lì non c'era stata la possibilità di discuterlo in Commissione, quindi, se viene detto che non ho portato l'emendamento in Commissione, è solo perché non sono state consentite neanche lì le audizioni. Dopo quindi la presentazione di quell'emendamento in aula c'è stata la richiesta di sospensione, ma poi al ritorno, va tutto bene, Madama la Marchesa, si vota e si era introdotto quell'articolo. Ora, il disegno di legge 171 va di nuovo a modificare quello che è stato modificato a novembre 2023, a giugno 2024 con l'ennesima modifica quindi nel novembre 2024, cioè in un anno si sono fatte tre leggi per andare in qualche modo a incasinare ancora di più un aspetto che tutti conosciamo essere di assoluta importanza proprio per la ripartenza dei prossimi Consigli comunali. Non è però l'unica cosa, perché, se ci fosse stata la sola reintroduzione di quell'articolo, era un po' un modo per dirci: ""Forse abbiamo capito che ci poteva essere della confusione"", supportati anche dal Presidente dell'Albo dei segretari, dai segretari di parte prima e di parte seconda che sono venuti in audizione in Commissione, ma no, si pensa di aggiungere un comma 2 per una riserva che si decide essere per i dipendenti di categoria D che hanno svolto per cinque anni il ruolo immediatamente inferiore alla qualifica dirigenziale, dicendoci in Commissione che è stata messa questa formulazione per paura di impugnative se si usava un'altra formulazione. Oggi ci troviamo un emendamento che invece ci riporta alla questione dei segretari comunali. In Commissione ci viene detto che quello può essere impugnato, adesso arriva l'emendamento, quindi spero che su questo si siano invece fatte le verifiche, ma annuncio già che naturalmente non lo voteremo proprio alla luce di quello che è stato detto in Commissione quando il Presidente è venuto. Fra tutto questo poi... dalla discussione con il Presidente dell'albo nell'ultima audizione, scopriamo che due persone, evidentemente non le due di cui parlava Manfrin quest'oggi, ma altre due persone che si vede che non hanno determinati requisiti immagino, verranno escluse da questo concorso, perché non hanno i cinque anni, né i dieci anni perché sono state evidentemente assunte nell'ultima legislatura. Su questo passaggio non si interviene, quindi per queste che, da quanto detto dal Presidente dell'Albo, sono due persone non si interviene e io non ho assolutamente pensato di fare nessun emendamento onde evitare che mi venga detto che lo faccio per degli interessi personali, come se chissà chi posso avere o favorire all'interno di quella categoria. Tutto questo credo dimostri in maniera chiara la confusione che continua a regnare anche su un tema importante come quello che è stato un fatto, purtroppo, non sporadico, perché sappiamo bene che dobbiamo in qualche modo anche forse attrezzarci in futuro, perché cose di questo genere potranno ricapitare, ma qual è stato l'atteggiamento per rispondere a questa criticità e se effettivamente vi è stata una risposta adeguata alle necessità della popolazione lo scopriremo solo vivendo. Quello che mi sento di dire è che proprio le famiglie e le imprese che hanno subito quei danni meritavano degli interventi concreti condivisi da tutta l'Aula e realmente risolutivi, non proclami vuoti e misure parziali. Ancora una volta le persone maggiormente in difficoltà non avranno nessuna risposta."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,11,90,"Altri interventi? Se non ci sono altri interventi... consigliere Aggravi, a lei la parola."
47986,XVI,20/11/2024,BILANCIO E CONTABILITA' REGIONALE,it,Aggravi,Stefano,1985,M,RV,12,9198,"Avevo detto che mi riservavo di fare due passaggi su alcuni aspetti più sia di interesse relativamente all'azione del nostro gruppo, sia anche elementi di novità che ovviamente non erano in mio possesso, in nostro possesso prima dell'inizio di questa discussione e che poi saranno oggetto di trattazione successiva. Prima di tutto vorrei soffermarmi... e, in realtà, l'intervento è principalmente legato, se vogliamo, a questo passaggio... per cui, relativamente ai primi due articoli, ma io direi in particolare il primo articolo, va detto che, sempre per correttezza dell'azione che ognuno ha fatto, avevamo già espresso in più occasioni la necessità di poter utilizzare uno strumento che già c'era e che giustamente è stato adottato come la legge 5/2001, che nasce da un'esperienza all'epoca ancora più triste per la nostra Regione e ancora più impattante, uno strumento che sicuramente ha la necessità di essere aggiornato, di essere reso più attuale anche rispetto a delle criticità e delle rischiosità che non si potevano neanche pensare a quel tempo e soprattutto anche per renderlo soprattutto sulle misure e sugli interventi... Tra l'altro, sia con il Presidente che con l'assessore Sapinet più volte mi è capitato in iniziative un po' di sollecitare i banchi del Governo, ma su questo c'è la disponibilità in realtà anche da parte nostra, di lavorare per rendere gli strumenti un pochettino più replicabili in tutte le situazioni, proprio per evitare delle vere e proprie situazioni o comunque interventi un po' troppo discrezionali o comunque legati al singolo evento, che rischiano di mettere anche in difficoltà e magari mettere su diversi livelli situazioni magari similari. Questo lo dico perché, nel bene o nel male, dobbiamo fare tesoro di queste situazioni e rendere questo strumento sempre più moderno e sempre più attuabile. Ben venga, l'abbiamo già detto e l'ha già fatto anche il collega Restano nella discussione della legge di manutenzione, ad esempio, il principio dell'autoresponsabilità. Ci sono tutti dei temi che necessitano di una gestione complessiva. Su questo punto, per carità, io ho sentito anche gli interventi di altri colleghi, che giustamente hanno detto (sintetizzo): ""Bisogna fare di più, si potevano prevedere degli aiuti maggiori e differenti"". Sono stati presentati in particolare due ordini del giorno. Io lo dico adesso in discussione generale per favorire poi nella presentazione dei singoli magari una replica o comunque la possibilità di permettermi e permettere al nostro gruppo di avere un pochettino più di chiarezza, perché sono oggettivamente e politicamente confuso, perché se, da un lato, giusta è la critica relativamente al fatto che bisognava fare di più o si poteva fare di più, giustissima - e l'ho fatta anch'io - la critica relativamente alla necessità di audire chi rappresenta le realtà colpite. Io ho trovato davvero strano e assurdo il fatto di non volerlo fare e lo dico soprattutto per come invece le Commissioni consiliari si sono sempre comportate e hanno comunque sempre cercato di dare voce in ogni in ogni situazione, a volte magari anche con troppa dovizia in alcune situazioni; in questa c'era effettivamente la necessità di fare un passaggio perché non rimanesse soltanto legato ai pourparler o agli incontri informali, ma dando una formalità a questo passaggio. C'era anche il tempo per farlo e la disponibilità per farlo da parte delle forze di opposizione, però oggettivamente mi trovo - e lo dico subito - in ulteriore difficoltà sentendo la chiusura dell'intervento del collega Marquis, che non vedo ma che sono sicuro che i suoi colleghi gli riporteranno... il fatto sostanzialmente di dire: ""Vedremo cosa fare poi sul voto in base al vostro posizionamento sull'ordine del giorno"". Seppure abbiamo fatto una critica, seppur siamo critici su tutta una serie di passaggi e anche di alcuni articoli della variazione di bilancio... e se, tra l'altro, avevamo avuto, a nostro giudizio, non delle risposte soddisfacenti, quando avevamo invocato di utilizzare già il prima possibile la legge 5 per evitare appunto che passasse troppo tempo... io confermo che gli articoli 1 e 2 li voteremo perché siamo responsabili, abbiamo preso una responsabilità e, al di là di come può essere il posizionamento della maggioranza del Governo su un'iniziativa del proprio movimento, per carità di Dio, se uno crede in determinate misure, le vota a prescindere, quindi confermo che su questi due passaggi noi la responsabilità ce la prendiamo e li voteremo e non ce ne laviamo le mani con un ordine del giorno oggettivamente. C'è però un'altra cosa che mi lascia abbastanza perplesso su questi due passaggi. Chi li propone, abbiate pazienza, però à maintes reprises ci ricorda che si hanno dei referenti a livello nazionale che stanno muovendo e si stanno adoperando, tra l'altro, l'ordine del giorno dei colleghi di Forza Italia parla della pronta visita del Ministro del turismo ad Aosta il 2 luglio e la messa a disposizione di un sostegno agli operatori economici del comparto del turismo... diciamo che quei 10 milioni sembravano un po' gli aerei di Mussolini, comunque alla fine il decreto ha portato 15 milioni. Ora, non è una questione di deleghe, di chi si occupa di falegnamerie, di alberghi, di bar, se c'è una misura di aiuto necessaria, deve toccare, deve essere portata avanti a tutti gli operatori coinvolti. Ora che una forza, che comunque sostiene il Governo e sostiene l'attuale Ministro del turismo, dica: ""Il Ministro ha fatto di tutto però il Governo deve prevedere di aiutare o comunque di prevedere dei sostegni a favore di quelle realtà il cui Codice Ateco non sia ricompreso nel perimetro dei beneficiari di cui al decreto del Ministero del Turismo in quanto non di competenza"", mi sembra davvero assurdo. Perché non si è fatto qualcosa a livello nazionale per coinvolgere anche l'altro Ministro o gli altri Ministri che avevano le deleghe per agire? Io oggettivamente, fossi stato nella situazione dei colleghi, non l'avrei presentato quest'ordine del giorno, perché io oggettivamente mi chiedo: ma avete così tanti rapporti con i referenti romani, ma cosa avete detto loro su questo punto? E loro cosa vi hanno risposto? Non posso chiederlo a delle forze che qui non sono rappresentate, e ovviamente sarebbe anche interessante sapere da parte loro, però oggettivamente io mi dico: ""Che ci azzecca - direbbe qualcuno - quest'ordine del giorno?"", però sono confuso, quindi magari riuscite a darmi una spiegazione. Poi abbiate pazienza se faccio un piccolo passaggio politico, ma si sa chi viene toccato poi giustamente si deve anche difendere, ci continuate a parlare di Centro Destra unito, ma ci sono due ordini del giorno differenti delle forze unite del Centro Destra, quindi anche su questo magari un passaggio io... ma proprio per aiutarmi a superare la confusione, perché altrimenti la confusione è ancora più grande... non penso del sottoscritto forse ma a casa di altri e lo dico perché giustamente negli scorsi Consigli ci si è prodigati per guardare a casa altrui, quindi allora io mi permetto di guardare anche a casa degli altri, ma giustamente magari ci risponderete e ci convincerete che quest'azione è valida. Poi, per carità, come dicevano in realtà due personaggi che sono sia Mao Tse-Tung che von Moltke, un grande maresciallo prussiano... bisogna marciare divisi per colpire uniti, però qua mi sembra che non si colpisca proprio nell'unità, ma ce lo spiegherete. Ancora solo tre passaggi: uno è legato al tema del tempo che dicevo prima, i mutui a tasso zero, per carità, ben vengano, sono una misura sicuramente utile per chi ha la possibilità di sottoscriverli, però, al di là del fatto che comunque sia la quota capitale poi deve essere restituita, prima sono messe a disposizione e meglio è, perché noi oggi stiamo parlando al 20 di novembre e chi ha pensato alla stagione e quant'altro si è già attrezzato in maniera diversa. Ci auguriamo quindi che possano essere messi quanto il più rapidamente possibile a disposizione. Sulla piscina di Pré-Saint-Didier un po' tutti i gruppi di minoranza hanno fatto delle iniziative, abbiamo avuto la possibilità di approfondire il perché di questo stanziamento, io oggettivamente... se non erro, l'assessore Sapinet ha parlato della primavera del 2025, ci auguriamo che questo sia l'ultimo e che si possa finalmente arrivare al dunque, perché altrimenti le cose rischiano di andare ancora più avanti. In tema di segretari comunali penso che l'intervento della collega Guichardaz io lo possa sottoscrivere, quello che è un passaggio che mi viene diciamo da dire, soprattutto dopo l'ultima audizione, ma non lo do come critica, lo do più come tema di riflessione. Sul tema dei segretari comunali continuiamo a parlare del numero delle sedi di segreteria. Fino a quando non verranno definite le sedi di segreteria, è difficile poi identificare l' optimum del numero da porre a bando, quindi questo è un problema che, in realtà, non tocca tanto la legge sui segretari, ma in senso lato le riforme o la riforma della legislazione degli Enti locali. Detto questo, probabilmente la soluzione si avrà un pochettino più in là, cerchiamo di essere ottimisti."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,13,59,"Ha chiesto la parola il consigliere Baccega, ne ha facoltà."
47986,XVI,20/11/2024,BILANCIO E CONTABILITA' REGIONALE,it,Baccega,Mauro,1955,M,FI,14,3474,"Evidentemente il professor Aggravi, che spara sentenze a destra e a manca, ha fortemente bisogno di chiarezza rispetto al suo nuovo raggruppamento politico, ovvero lui fa parte del raggruppamento del Centro autonomista valdostano, dalla parte dell'opposizione, ma neanche tanto dell'opposizione, perché quest'intervento dà forte sostegno alla maggioranza e, dall'altra, con ovviamente i due Assessori Consiglieri in maggioranza con un consigliere e gli altri consiglieri che fanno parte dell'opposizione, abbiamo capito fin da subito che c'è già un rapporto... ed è quello che avevamo anticipato nell'intervento di qualche tempo fa, ovvero che probabilmente ci sarebbero stati atteggiamenti e comportamenti diversi... quest'attacco francamente non ce lo saremmo aspettato. Entrando nel merito di quello che stiamo affrontando, il 1° ottobre 2024 siamo chiamati dal Presidente della Giunta in una Capigruppo, alla quale ho partecipato, dove il Presidente ci comunicava che sarebbe stato messo in campo un provvedimento legislativo che andava a sostenere le imprese e quant'altro. Ovviamente era un'idea di forte condivisione, condivisione che in realtà - lo hanno detto tutti i colleghi che sono intervenuti - non c'è stata e che in qualche modo ci ha visti poi confrontarci con un provvedimento che anticipa risposte e risorse alle imprese e agli abitanti colpiti di Cogne e di Valtournenche, ma non tutti, perché le norme non lo consentono, perché dal 1° ottobre ad oggi e nel percorso da luglio ad oggi, perché era il 2 luglio quando veniva comunicato dal Ministro del turismo che ci sarebbero state delle risorse a disposizione, quindi sono certo che i rappresentanti di Giunta avrebbero potuto confrontarsi per capire se era tutto previsto, anche bar, noleggi, impianti sportivi, oppure se non erano previsti quei codici Ateco che poi improvvisamente sembrano sia venuti meno... è chiaro che quel Ministero non può erogare risorse per quella parte. Come ho detto la volta scorsa in un Consiglio regionale, a volte bisogna andare a bussare, lo abbiamo fatto in passato, lo abbiamo sempre fatto, ma non con il cappello in mano, bisogna andare a dire: ""Guardate che forse c'è un equivoco. Io sono certo che si può andare nella direzione per modificare"". Ma il bilancio di questa Regione che cosa mette a disposizione di queste popolazioni colpite? Quante risorse mette in campo? Non anticipazioni, risorse. Mette in campo semplicemente finanziamenti che, è vero, non costano alle imprese, ma in qualche modo vanno a determinare un indebitamento per le imprese. Faccio anche la dichiarazione di voto perché era un po' quello che mi ero assunto di fare con i colleghi, dichiarazione di voto che è semplice, di questo disegno di legge tutti quegli articoli che vanno nella direzione di dare sostegno a imprese e contributi rispetto all'alluvione del 29 e del 30 giugno ci vedono favorevoli, li voteremo. Non voteremo ovviamente l'intero impianto della norma, perché voteremo quegli articoli che riteniamo siano a sostegno dei Valdostani. Per quanto riguarda poi il percorso politico, probabilmente questa Forza Italia, che a volte non viene neanche richiamata, vedo questo fil rouge da PCP a Rassemblement, vedo questo fil rouge che ormai corre e probabilmente Forza Italia dà fastidio. Noi quindi siamo ben lieti di questo, vogliamo caratterizzarci per essere liberali, di Centro Destra, liberali, anche autonomisti, ma costantemente in crescita e questo ci fa molto piacere."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,15,207,Altri interventi in discussione generale? Vi sono altri interventi? Chiudo la discussione generale... consigliere Restano ancora in discussione generale? La invito a prenotarsi un po' prima. A lei la parola.
47986,XVI,20/11/2024,BILANCIO E CONTABILITA' REGIONALE,it,Restano,Claudio,1964,M,RV,16,3261,"Sono un misero abitante di località rurale di montagna, chiedo comunque la possibilità di intervenire a completamento di quanto espresso dal mio Capogruppo, che aveva già anticipato un pochino l'intervento da parte degli altri Consiglieri di Rassemblement. Non entrerò quindi nel merito di quanto già enunciato dal collega, ma mi soffermerò un pochino sull'impianto della norma, vale a dire, come già forse accennato da qualcuno, una norma che si presenta come urgente per andare incontro a quella che è stata l'emergenza alluvionale, vede coinvolte nell'articolato altre iniziative, che noi - e soprattutto mi riferisco alla legge del contributo straordinario a sostegno della competizione di ""Coppa del mondo di Cogne"" - vediamo favorevolmente e anche altre iniziative che potevano avere una dignità diversa, essere trattate con norma a parte. Perché affermiamo questo, soprattutto al riguardo di Cogne? Perché già in precedenza, con altre norme, ci si è comportati in maniera diversa, oserei dire con una battuta che c'è una sorta di bipolarismo politico. Ci siamo trovati a discutere del contributo delle società sportive ed è stato trattato con una norma definita urgente e così motivata dall'Assessore per l'urgenza di iscriversi alle competizioni di un campionato importante. Abbiamo affrontato il tema del contributo alla ""Coppa del mondo"" di La Thuile, che è altrettanto stato definito urgente e trattato con una norma ad hoc. In quel caso l'urgenza era definita dalla necessità di approvare, anche senza le audizioni richieste da qualche collega, perché vi era la necessità di concludere il contratto con Warner Bros penso per la questione delle riprese televisive. Anche Cogne, che ritengo una località degna di attenzione, come è stato detto dai relatori e dall'Assessore stesso in audizione, poteva godere di una norma a sé. Noi riteniamo che una modifica della legge regionale 3, che possa essere definito un testo unico dello sport, che riguardi, come già accennato, i contributi straordinari per manifestazioni sportive, quindi racchiuda anche un'altra norma dello sport che riguarda i contributi per i grandi eventi, sia opportuno e si poteva arrivarci prima, quindi trattare tutti alla stessa maniera, così non è stato possibile. Se avessimo discusso una norma ad hoc sulla ""Coppa del mondo di Cogne"", avremmo potuto portare il nostro contributo, anche attraverso delle audizioni specifiche, soprattutto e a maggior ragione di chi è a favore di quest'intervento, che noi non ci permettiamo di criticare, ma sosteniamo. Ci permettiamo di sottolineare che così facendo procediamo almeno all'apparenza, Assessore, perché sono sicuro che lei ha le idee molto chiare, in una maniera disordinata. In futuro quindi le chiediamo di arrivare quanto prima a questa riforma dello sport, chiudendo sotto un testo unico tutte le norme che riguardano gli interventi a favore dello sport, non solo quelle finanziarie, ma anche altre norme. Ciò detto, noi siamo sostanzialmente favorevoli a questo articolo, per gli altri articoli valuteremo, come detto dal mio Capogruppo, di volta in volta, però ci teniamo a sottolineare quanto espresso in quest'intervento affinché rimanga a verbale e in futuro poter verificare se si è tenuto conto della nostra opinione."
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,17,163,"Altri? Non ci sono più prenotazioni, chiudo la discussione generale. La discussione generale è chiusa. Ha chiesto la parola il consigliere Chatrian, ne ha facoltà."
47986,XVI,20/11/2024,BILANCIO E CONTABILITA' REGIONALE,it,Chatrian,Albert,1975,M,UV,18,93,Per una sospensione a nome dei gruppi della maggioranza per analizzare gli ordini del giorno.
47986,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,19,241,"Sono le ore 12:36, se siete d'accordo, rimandiamo i lavori del Consiglio alle ore 15:00 e sospendiamo adesso i lavori del Consiglio di questa mattinata. Il Consiglio è sospeso, ci vediamo alle ore 15:00. --- La seduta termina alle ore 12:36."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,1,202,"31 Consiglieri presenti, riprendiamo con la discussione relativa al D.L. 171. Avevamo chiuso la discussione generale, siamo in fase di replica. Si è prenotato il Presidente della Regione, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Testolin,Renzo,1968,M,UV,2,14022,"In replica a osservazioni che sono state portate in maniera direi un po' scomposta all'interno di questa mattinata di discussione, io noto, in quelle che sono state alcune osservazioni, un po' di approssimazione negli argomenti trattati e anche un po' di scarsa puntualità e scarsa ricerca di quello che è stato invece un percorso molto chiaro, che vuole dare risposte, laddove siano utili, siano possibili, e siano condivise nel loro percorso, poi più o meno apprezzato da chi deve dare dei giudizi. A onor del vero, invece, devo dire che la ricostruzione sviluppata dal collega Aggravi - fatta con dovizia di attenzione, di particolari - ripercorre in maniera fedele le attività svolte durante questi mesi. Non lo faccio per indispettire il collega Baccega, che sorride a queste mie affermazioni, ma perché l'onestà intellettuale, a mio avviso, ha sempre da essere sottolineata, anche quando non tutte le situazioni si sono magari sviluppate così come si erano previste. Io credo che le risposte importanti che vengono date all'interno di questa variazione di bilancio, che è una variazione di bilancio che, per il 95% delle risorse finanziarie messe in discussione, corrisponde a necessità conseguenti al fenomeno alluvionale che ci ha toccato il 29 e il 30 di giugno scorsi... è una variazione di bilancio che porta a ratifica tutte quelle variazioni, comprensive per 21 milioni di euro, che sono state attivate fin da subito per dare risposte alla popolazione, tramite gli interventi puntuali realizzati sul territorio, grazie all'attività delle strutture regionali e alle attività svolte in loco dai Comuni maggiormente toccati da questo fenomeno. Di quei 21 milioni e rotti che sono stati oggetto di queste variazioni di bilancio che oggi ratifichiamo - e che era un percorso previsto all'interno della norma che abbiamo approvato alcuni mesi fa - saranno rimborsate, queste sì in maniera già conclamata da parte della Protezione civile nazionale, per circa 20,6 milioni di euro. Gli altri 35 milioni totali che sono messi a disposizione sono risorse delle quali la disponibilità viene messa dall'Amministrazione regionale e, per una parte di queste (relativamente agli interventi principalmente da individuarsi nei 13,8 milioni di euro a favore del Comune di Cogne, 4,4 milioni di euro a favore del Comune di Valtournenche e 500 mila euro principalmente messi a disposizione degli altri Comuni) verrà portata una richiesta alla Protezione civile nazionale che però non ha ancora nessun tipo di copertura e per cui non vi è ancora nessun tipo di certezza che gli stessi vengano rifusi all'Amministrazione regionale. Pertanto questo è, se vogliamo dire, una messa a disposizione di risorse che, laddove dovessero essere messe nel conto dei ristori e dei rimborsi da parte dell'Amministrazione centrale alla Regione autonoma Valle d'Aosta, verranno riutilizzate e riallocate in nuovi e futuri interventi; se così non fosse, l'Amministrazione regionale si troverebbe il prossimo anno a implementare quelle risorse già assegnate agli Enti locali per ultimare i lavori, a trovare ulteriori risorse che dovranno servire per ultimare le iniziative di sostegno alla ripresa funzionale di tutte le attività - dalla viabilità alle reti tecnologiche toccate - e sarà oggetto delle prossime programmazioni finanziarie sviluppare e trovare questo tipo di risorse. Questa è una fase. L'altra fase è quella invece di attenzione alle risorse necessarie per coprire i danni materiali. Anticipo in questo senso anche una valutazione che, a mio avviso, è sfuggita ai più, ed è per quello che ho apprezzato, per certi versi, la disamina fatta dal collega di minoranza assieme all'illustrazione da parte del collega Malacrinò che puntualmente ha riportato le risorse destinate, capitolo per capitolo, su questo tipo di interventi. I 3.900.000 euro stanziati nell'articolo 1, sono sostanzialmente risorse destinate a rifondere i danni subiti, i danni materiali, da tutte le attività che si sono trovate coinvolte nella gestione alluvionale e che sono, così come già sottolineato in altre circostanze, a questo destinate dalla legge 5 (seppur perfettibile, seppur datata per certi versi, un po' più macchinosa) che si è cercato addirittura di snellire, accelerando i tempi classici della fine dell'emergenza, così come impostata in maniera classica, e accelerando la possibilità di avanzare delle richieste di finanziamento e delle richieste di sostegno per i danni subiti - con una procedura che prevede la definizione, tramite le perizie, tramite le procedure necessarie per poi andare all'erogazione - che porteranno a un ristoro, laddove sufficienti quelle risorse, fino al 70%. Laddove invece, a fronte di una situazione più importante di questi 3,9 milioni - e vado a rispondere anche a qualche eccezione del gruppo di Forza Italia - al netto di quelli che saranno i ristori che saranno da valutare in funzione delle risorse messe a disposizione da parte dell'Amministrazione statale... andranno a completare quella fascia di attenzione che l'Amministrazione regionale giustamente deve avere per chi ha subìto dei danni importanti. Dall'altra parte il discorso della condivisione è un discorso dove si sono messe a disposizione le linee maestre d'intervento su quelle che dovevano essere le attenzioni da porre alle strutture, alle attività, che non avevano avuto la possibilità di lavorare, per causa alluvione, nel mese di luglio. La scelta è stata oculata, combattuta e anche condivisa e portata al tavolo delle associazioni, laddove c'erano richieste diverse, ma dove si è reputato (in maniera molto trasparente, e anche molto seria, a mio avviso) di condividere un percorso dove queste risorse venivano messe a disposizione per un rilancio delle attività da un punto di vista della liquidità. In certi casi le situazioni che si erano verificate potevano portare a dei ristori - così come li abbiamo definiti - di alcune migliaia di euro, che nel loro insieme non avrebbero spostato la classifica di aziende che magari devono programmare la prossima attività invernale, le prossime stagioni e rilanciare gli investimenti, e abbiamo deciso di sostenere in maniera importante la possibilità di autofinanziarsi, sia per ripartire con l'attività, sia per creare i presupposti per avere una liquidità funzionale all'acquisizione di scorte e quant'altro. Nello stesso tempo, e mi allaccio all'articolo relativo alla Coppa del mondo di sci, abbiamo creduto di dover inserire in questo disegno di legge anche delle iniziative propulsive, delle iniziative che, partendo da una situazione di criticità, potessero dare un'envergure, un rilancio, a questa stazione sciistica: lo abbiamo fatto sostenendo, da un punto di vista politico, la possibilità di avere la Coppa del mondo di sci a Cogne nel mese di gennaio, e di sostenerla con un approccio molto pragmatico dal punto di vista dell'utilizzo delle risorse finanziarie, andando a individuare, come ente beneficiario di questo contributo, il Comune di Cogne, non tanto per sminuire l'importanza di una Coppa del mondo a Cogne o di renderla avulsa dal mondo sportivo, ma proprio per rendere invece immediatamente efficaci le necessità d'intervenire e di programmare una manifestazione di quest'importanza in un tempo relativamente breve, che è quello che ci separa da oggi alla fine del mese di gennaio. Altre iniziative sono poi state introdotte a margine delle calamità naturali, che tutti ben conosciamo, e sono andate a sostenere trasversalmente il mondo dell'impresa, all'interno del quale c'è sicuramente una gran parte delle imprese anche toccate dall'alluvione, con un sostegno alle iniziative a favore dei Confidi, andando a implementare - ed è stato sottolineato, e ringrazio chi lo ha fatto - la bontà di questo percorso che, negli ultimi anni, negli ultimi due anni soprattutto, ha visto una crescita dei tassi d'interesse per chi si è indebitato e questo rimborso in conto interessi delle spese sostenute dalle nostre aziende verrà in questo modo compensato pressoché complessivamente rispetto alla norma di legge, che prevede di arrivare fino al 75% di rimborso degli interessi pagati, e quindi 1.600.000 che porta a 4 milioni e mezzo di euro il contributo in conto interesse alle aziende garantite dai Confidi. E ancora, la possibilità - come dicevo - di avere un'attenzione particolare al territorio tramite i Consorzi di miglioramento fondiario in alcune situazioni che preoccupano, da un punto di vista dell'urgenza, per i comprensori interessati ma anche per la gravità di quelle che possono essere le situazioni se non andate a normalizzare e sulle quali non si va a intervenire con una certa rapidità. A questo, che è l'universo delle iniziative che, nel complesso, contano circa 55 milioni di euro di risorse messe a disposizione per l'alluvione, si sono aggiunte alcune particolarità che fanno parte, in una parte finale dell'anno, di quelle variazioni di bilancio che servono per dare le risposte più urgenti ai bisogni manifestati dalle strutture e dal territorio, in maniera da poter chiudere quegli interventi che urgono al netto che ci sia stata o meno un'alluvione; qua parliamo del Convitto Chabod o della piscina di Pré-Saint-Didier, dove possiamo fare dei commenti e delle valutazioni anche di ordine più ampio e sulle quali ci possiamo o meno trovare d'accordo, ma che necessitano di una chiusura del cerchio ed è stato fatto un approfondimento, l'Assessore l'ha portato all'attenzione della Commissione consiliare e credo che questo tipo di attenzione, possa poi essere parzialmente strumentalizzata laddove lo si voglia fare, ma credo anche che sia una risposta puntuale a un territorio che ormai da troppo tempo non è servito da una struttura che ha un peso specifico molto importante. Io entro solo nel merito, ancora, di una valutazione, che è quella relativa ai Segretari comunali. Io, se fossi chi ha sollevato quest'istanza negli scorsi mesi, mi troverei soddisfatto dell'inserimento di questo chiarimento, chiamiamolo così; è stato dibattuto da un punto di vista tecnico, la Commissione consiliare competente aveva voluto e ha audito anche la Segretaria generale in merito a una disamina complessiva delle incertezze che aveva manifestato anche l'Agenzia dei Segretari in merito alle nuove formulazioni e la situazione era stata per certi versi chiarita. Io credo che questo tipo d'intervento dia maggiori garanzie interpretative e una chiarezza maggiore - proprio come richiedevano i Consiglieri di opposizione che nel tempo avevano manifestato questa incertezza - e penso che sia da rendere merito anche a queste sollecitazioni, per andare oggi a chiudere un cerchio. A quel proposito io mi permetto di anticipare quella che sarà anche l'illustrazione, se poi vogliamo farla in maniera più dettagliata, dell'emendamento che abbiamo presentato questa mattina e che va, così come condiviso in Commissione consiliare, a un principio con il quale si va a indicare una riserva, non tanto per complicare ulteriormente un articolo che è già stato oggetto di molte variazioni in queste settimane e in questi mesi, ma per assecondare un'intenzione - mi sembrava di averla accolta in quei termini - dell'Aula e della Commissione competente nel momento in cui ci fossero due opzioni sul piatto e noi si era proposto, all'interno della norma, un percorso che era - se vogliamo - più rispettoso e attinente a quelle che erano già delle normative nazionali in itinere, ma con l'idea, laddove condivisa dagli Enti locali e da quest'Aula, di inserire un qualcosa di più specifico all'esperienza maturata dei Segretari comunali negli ultimi 5 anni, e, nella fattispecie: ""Chi avesse lavorato più di tre anni all'interno dei Comuni, acquisendo già una sorta di dimestichezza nelle attività da svolgere all'interno dei nostri Enti locali"". È un percorso che, a mio avviso, va a fare chiarezza e a dare anche delle risposte in merito poi a quella che potrà essere l'efficacia dei Segretari (che sono un punto focale all'interno delle nostre Amministrazioni comunali) e a dare una copertura a 360 gradi delle necessità di andare avanti con questo bando. Io mi fermerei qui, ringraziando comunque tutti per la discussione, ringraziando anche per aver voluto condividere le informazioni, perché nel percorso di condivisione che si è avuto in questi mesi - al netto di farlo una volta alla settimana, come ha detto qualcuno, o meno - è sempre molto complesso poter riuscire a trasmettere, in maniera complessiva e completa, ogni attività che viene svolta nel quotidiano. Si è cercato di farlo nel rispetto di un impegno assunto, ma per lavorare per il bene delle attività che erano da fare, e che sono ancora da fare adesso, nel voler significare delle visioni condivise all'interno del Governo, all'interno della maggioranza, e metterle a disposizione come informativa e come motivo di valutazione da parte delle opposizioni, che laddove hanno voluto manifestare la loro contrarietà o la loro condivisione su questo tipo d'iniziative hanno potuto farlo. Oggi è il momento di dover dare comunque delle risposte, di chiudere un cerchio, e questa è una proposta che a noi sembra molto equilibrata, che va a dare tre risposte, una a chi ha avuto dei danni (e ci sarà una certificazione di questi, ci sarà una sostanziale copertura grazie alla legge 5), una alle amministrazioni comunali, e, indirettamente, una alle società e alle comunità che sono state coinvolte che avranno la possibilità di lavorare già fin da subito, dal mese di dicembre, utilizzando le risorse a loro disposizione per programmare sia la parte di progettazione che quella dei lavori che verrà evidentemente eseguita con i tempi debiti, sia le attività di rilancio delle attività sul territorio, attraverso la Coppa del mondo di sci ma anche attraverso tutti quegli interventi dedicati al territorio con questi 55 milioni messi a disposizione principalmente del post alluvione  ma non dimenticando le altre cose che, come dicevo, dovevano essere portate con più urgenza rispetto ad altri argomenti."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,3,430,"Non ci sono altri interventi in replica, passiamo all'articolato. Ricordo che sono stati presentati degli ordini del giorno. Se non ci sono altri interventi, passiamo prima agli ordini del giorno e poi all'analisi dell'articolato. In ordine, è stato presentato prima quello della Lega e successivamente quello di Forza Italia. Se vogliamo procedere così, altrimenti... Ordine del giorno n. 1, consigliere Manfrin, a lei la parola."
47987,XVI,20/11/2024,BILANCIO E CONTABILITA' REGIONALE,it,Manfrin,Andrea Fabrizio,1983,M,LEGA VDA,4,2834,"Come abbiamo brevemente riassunto, già nella discussione generale della norma abbiamo presentato quest'ordine del giorno, perché a oggi il tanto discusso articolo 5 prevede delle disposizioni che vanno a concedere dei prestiti e non dei ristori e sappiamo che questa è stata una delle questioni dibattute su cui eventualmente si doveva prendere una scelta. Io credo che sia stata già abbondantemente evidenziata la nostra visione e la nostra volontà e devo dirle, Presidente, che nella sua replica ha fatto un passaggio che è un passaggio un po' criptico e magari potrà chiarirlo, se vorrà, perché ha detto che c'è stato un tavolo di confronto con le associazioni e che c'erano opinioni diverse. Io non ho capito se il tavolo di confronto con le associazioni, che ha riportato opinioni diverse, era proprio sulla natura del supporto che la Regione doveva fornire alle imprese. Ecco perché arriva quest'ordine del giorno, ma soprattutto quest'ordine del giorno evidenzia un tema che lei non ha trattato - e di questo me ne dispiaccio, e spero che, prima della fine della discussione e della votazione, lei avrà modo anche di chiarirlo - ovvero la questione relativa alla mancata audizione proprio delle associazioni che abbiamo indicato, perché, obiettivamente, è stata sollevata un po' da tutti i colleghi di opposizione, e io l'ho trovata incomprensibile. Lei, se nel suo intervento - cerco di provare a fare un condensato, a estrarre qualcosa che possa andare in quella direzione - ha voluto velatamente dire che effettivamente c'erano delle opinioni diverse sulla natura di questo supporto fornito alle imprese, allora voi lo sapevate e colpevolmente avete evitato che le imprese venissero a dirci cosa pensavano, perché non volevate che lasciassero agli atti, a verbale, un parere dico contrario, magari negativo, oppure più critico, altrimenti non si spiega. Non si spiega davvero la frase con la quale è stata liquidata la richiesta di audizione, cioè ""Non sono attinenti alla legge""; questa è una cosa obiettivamente imbarazzante, quindi è evidente che non è accettabile. Venendo però all'impegnativa e all'ordine del giorno, come abbiamo evidenziato e come abbiamo riportato, con quest'ordine del giorno si chiede - e a maggior ragione se lei dice che c'è la possibilità che i fondi che sono stati messi a copertura, ad anticipo dei potenziali supporti e sostegni da parte nazionale... - se ci sarà quindi da parte del Governo nazionale una copertura di questi fondi, se si libereranno le risorse con le quali si potrà poi istituire una misura. A maggior ragione, con quest'ordine del giorno chiediamo e impegniamo il Governo regionale a predisporre una misura, con relativa copertura finanziaria, che riconosca gli adeguati ristori a imprese e a operatori economici colpiti dagli eventi alluvionali del 29 e 30 giugno scorsi."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,5,44,"Per il Governo, il Presidente della Regione."
47987,XVI,20/11/2024,BILANCIO E CONTABILITA' REGIONALE,it,Testolin,Renzo,1968,M,UV,6,4126,"Rispondo volentieri a questa ennesima sollecitazione da parte del collega Manfrin, perché ci sono degli argomenti dove il collega è molto preparato, altri dove i suoi interventi sono un po' più lacunosi. In primis mi permetto di sottolineare come all'interno del confronto che c'è stato - e a cui mi sembra che abbia sempre partecipato - magari è anche colpa mia, che non mi sono espresso nel migliore dei modi, ma sono state sottolineate e messe a disposizione, anche dei colleghi, delle valutazioni che derivavano da un confronto principalmente con Adava, che è stato l'interlocutore più attivo in questo percorso durante questi mesi. Le opzioni che erano state sottolineate ed erano state portate al tavolo, al quale era seduto anche lei, davano due tipi di opportunità: una di intervenire con i ristori, così come classicamente intesi, con una percentuale di risarcimento intorno al 20% rispetto ai mancati incassi conclamati dalle categorie, che erano stati individuati, largo, circa in 4 milioni, il che avrebbe portato- e l'ho accennato all'interno della mia replica - a dei ristori (che avrebbero in qualche caso contribuito in maniera importante e in qualche caso per qualche migliaia di euro) per molte aziende che avessero avuto degli introiti inferiori al 40% rispetto alla media delle annualità precedenti. Tutto ancora da certificare, tutto da mettere in fila e tutto da mettere in un contesto che tenesse conto da una parte di quelle che potevano essere le limitazioni dettate dagli aiuti di Stato, dall'altra delle effettive rendicontazioni e della burocrazia che doveva essere sviluppata per poter addivenire a questi rimborsi. La valutazione che era stata proposta, ed è stata proposta al tavolo, alla quale poi nessuno ha detto né di sì né di no, giustamente, perché poi diventa più facile magari andare a criticare una scelta che deve in qualche modo essere fatta e dire: ""No, ma io preferivo l'altra""... benissimo, intanto noi ne mettiamo una sul tavolo e pensiamo di farlo nel migliore dei modi per dare delle risposte, pertanto abbiamo valutato di andare incontro a una scelta che potesse essere più coerente e più positiva anche per chi ha subìto dei danni e per chi aveva bisogno di rilanciare la propria attività, andando a sostenerli con un importo (per certi versi anche più alto di quello che sarebbero stati i singoli rimborsi) che però avesse potuto dare a tutte le aziende la possibilità di approvvigionarsi in maniera opportuna per rilanciare la propria stagione, per rilanciare il proprio lavoro nel tempo, mettendo a disposizione la gran parte delle risorse per una ristrutturazione dei servizi che fanno parte della possibilità di ospitare nuova gente, per iniziative come la Coppa del Mondo per rilanciare il territorio. Voglio ancora sottolineare l'impegno che c'è stato da parte dell'Assessore competente in una trattativa - io la chiamo così - in un confronto molto serrato anche con il Ministero competente, del quale poi parleremo nella seconda delle due proposte di ordine del giorno, dove l'Assessore e l'Assessore piemontese hanno valutato di poter inserire, laddove possibile farlo, anche dei ristori in aggiunta ai rimborsi per i danni materiali subiti, perché sul territorio piemontese, strutture con dei danni non ce n'erano, quindi abbiamo collaborato per trovare un percorso che potesse dare le due opportunità anche al nostro territorio, e penso che - al netto che qualcuno non sia contento e che avrebbe magari preferito qualcosa di diverso - abbiamo fatto un lavoro attento e con la volontà di dare la risposta che crediamo migliore per questo tipo d'interventi. L'abbiamo fatto di concerto e anche confrontandoci con le associazioni durante il percorso, così come avevamo anticipato anche a lei; su questo aspetto io penso che la disponibilità, anche da parte di Finaosta, a mettere a disposizione un prodotto che possa essere apprezzato, molto snello e molto veloce da mettere in piedi e da attivare a favore di chi ne ha bisogno sia un esempio importante. Per quanto riguarda quindi il vostro ordine del giorno, noi ci asterremo per le motivazioni che abbiamo espresso."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,7,117,Altri gruppi che intendono partecipare alla discussione? Non vedo altre richieste. Consigliere Manfrin ne ha facoltà.
47987,XVI,20/11/2024,BILANCIO E CONTABILITA' REGIONALE,it,Manfrin,Andrea Fabrizio,1983,M,LEGA VDA,8,5334,"Grazie, Presidente, per la sua cortese risposta, la ringrazio anche per il suo giudizio sulle mie capacità, lo apprezzo in maniera particolare, sono certo che invece lei, abituato a ricoprire un po' tutti i ruoli, ha sviluppato capacità eccezionali di comprensione su tutti quanti i temi dello scibile umano e ne dà quotidianamente dimostrazione, e di questo la ringraziamo e ringraziamo la Provvidenza di averla collocata in quella posizione perché altrimenti avremmo purtroppo avuto una grave carenza in Valle d'Aosta, invece abbiamo sicuramente una persona che s'intende di tutto al posto giusto, al momento giusto, e di questo la ringraziamo. Al netto di questo, lei è stato molto abile a dire una cosa di questo tipo: la scelta è questa perché così come era congegnata, cioè come l'avevate pensata voi, quindi la percentuale di mancato incasso, la percentuale di ristoro, quello che entrava, quello che veniva dato, cioè il modello che vi eravate fatti voi non andava bene, e siccome il modello di ristori che vi eravate fatti voi non andava bene, allora quella non è una strada percorribile. Presidente, ma non funziona così, non funziona così per niente! Ci sono due strade, per lo meno l'abbiamo detto e l'ha ammesso anche lei: c'è la strada che avete intrapreso voi dei prestiti, e vedremo - noi abbiamo espresso un'opinione - vedremo quante persone faranno ricorso a questi prestiti, soprattutto visto che, come abbiamo sottolineato anche nel testo, la stagione invernale è già iniziata e a questi prestiti ancora la possibilità di aderire non c'è, per cui vedremo quanti vi aderiranno, ma soprattutto vedremo quale sarà l'effetto e quale sarà il tiraggio sulla misura, soprattutto per chi è stato particolarmente in difficoltà, perché io mi metto nei panni di una struttura che ha avuto dei danni e chiaramente deve farvi fronte e non ha liquidità per farlo, prende dei prestiti che poi li dovrà restituire e quindi aggraveranno il suo buco. Questa è una modalità che verificheremo. Ha detto però, e sono felice, che ci sono due strade: c'è la strada dei prestiti che avete intrapreso, su cui ci tengo anche a ribadire che non è che ci è stato posto negli incontri l'opportunità di scegliere, perché l'abbiamo detto, siamo stati semplicemente informati, siamo arrivati lì e ci è stato detto: ""Abbiamo pensato di fare questo, abbiamo pensato di fare quest'altro, le cose sono così, le cose sono cosà"", non ""Quale strada volete intraprendere? Ma ritenete che sia così o che sia cosà? "", lo abbiamo chiesto anche più volte, se lo ricorderà: ""A questa proposta, a questo modello, a quest'articolo, ci sono delle alternative? "", ""No, è così, ve lo diamo così ve lo leggete"". Non è il fatto di essere seduti al tavolo e di essere informati di quello che succedeva che ci rende in qualche maniera complici; ne abbiamo preso atto e glielo abbiamo detto in maniera chiara, penso che la trasparenza sia assolutamente ineccepibile da parte nostra. Lei ha detto che rispondeva con piacere ma in realtà non ha risposto, o meglio, ha risposto come è suo solito, nella sua onniscienza, cioè non dire: ""Eh, sì, abbiamo impedito il dibattito perché avevamo paura che qualcuno venisse in Commissione a dire: noi questa misura non la vogliamo, noi questa proposta non la vogliamo"", sarebbe stato più onesto invece di dare mandato al Presidente della II Commissione di seccare le audizioni, sarebbe stato più onesto. ""Non vogliamo le critiche, noi sappiamo tutto, abbiamo la scienza infusa, non vogliamo critiche"". Invece no, però come fa di solito, lei dice nella sua risposta che ""Al netto della mancata soddisfazione di qualcuno"", quindi uno potrebbe leggere che qualcuno non è soddisfatto, ma questo ""Qualcuno"" a quale percentuale delle attività somma? Perché lei ha parlato principalmente di Adava, ma noi abbiamo elencato altre due categorie, Confcommercio e Confesercenti. A queste categorie è stato chiesto cosa ne pensavano? Perché noi lo abbiamo fatto, gliel'abbiamo chiesto, e queste categorie non hanno visto neanche il testo. Noi semplicemente non è che volevamo avere un'opinione di parte da una parte all'altra, qualcuno ha preferito dire: ""Sapete che c'è? No, le audizioni non le facciamo perché ""è così ed è così"" e non sono attinenti alla legge"". Prendiamo atto, comunicheremo ovviamente alle imprese e alle associazioni di categoria che non sono più imprese, non si devono definire così, perché l'articolo che stabilisce questa possibilità ovviamente non le ricomprende. Le dirò la verità, c'era venuto per un momento un'idea, cioè di presentare un emendamento che toglieva la parola ""Imprese"" dall'articolo, perché tanto non è attinente e quindi andava bene così. Sarebbe stata la provocazione e forse avrebbe aggiunto qualcosa al dibattito, ma riteniamo che questo sia di per se stesso evidente, in realtà, anche nella sua risposta. È quindi evidente che voi avete fatto una scelta, noi legittimamente ne proponiamo un'altra, poi si voterà come si fa in democrazia e vedremo il risultato alla fine e tutti, all'interno e all'esterno di quest'Aula, potranno sapere come la pensa uno e come la pensa l'altro in maniera democratica. Sarebbe stato più carino avere anche le idee delle persone, ma voi siete un po' allergici alle critiche. Va bene, d'accordo, vedremo quante ne raccoglierete da qui alla fine della legislatura."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,9,601,"Altri gruppi? Se non ci sono altri gruppi che vogliono intervenire, mettiamo in votazione l'ordine del giorno n. 1 della Lega. La votazione è aperta. La votazione è chiusa. Presenti: 35 Votanti: 16 Favorevoli: 16 Astenuti: 19 (Barmasse, Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Malacrinò, Marguerettaz, Marzi, Padovani, Rosaire, Sapinet e Testolin). L'ordine del giorno non è approvato. Passiamo dunque all'ordine del giorno successivo di Forza Italia. Consigliere Marquis per illustrare l'ordine del giorno, a lei la parola."
47987,XVI,20/11/2024,BILANCIO E CONTABILITA' REGIONALE,it,Marquis,Pierluigi,1964,M,FI,10,7267,"Illustriamo anche noi, come gruppo di Forza Italia, l'ordine del giorno che abbiamo presentato in materia di ristori a seguito dei danni patiti dall'alluvione del 29 e 30 giugno scorso. Sostanzialmente è una riproposizione dell'ordine del giorno che abbiamo presentato nell'ambito della discussione del DEFR 2025-2027, in relazione al sostegno agli operatori economici che non sono interessati dal ristoro previsto dallo Stato. Noi riteniamo che, in un'ottica di collaborazione tra Stato e Regione, occorra affrontare il tema nell'ambito di una complementarietà d'azione e a livello integrativo, così come viene fatto dalla Regione in tante situazioni, mi riferisco, ad esempio, a quello che abbiamo già visto in passato nell'ambito delle iniziative del mondo del lavoro, della formazione, dove lo Stato mette a disposizione dei fondi su un settore e la Regione mette a disposizione sull'altro, per dare una copertura completa alle esigenze che ci sono sul territorio. In questo caso c'è da sottolineare da parte nostra il costruttivo rapporto di collaborazione con il Governo centrale di centrodestra che ha dato prova, in questa circostanza e in altre, di avere una grande considerazione della nostra regione. Vorrei cominciare, in premessa, dal primo sopralluogo che c'è stato ad Aosta, l'incontro del 2 luglio, con il Ministro del turismo, dove è stata annunciata la disponibilità a favore degli operatori economici, che sono di competenza del Ministero del turismo, di una serie di aiuti di sostegno a ristoro: erano stati annunciati 10 milioni, oggi sono stati decretati 15 milioni insieme al Piemonte ma credo che la parola data sia stata mantenuta, con il decreto che è stato approvato l'11 novembre. Dopodiché c'è stato il sopralluogo in Valle e la grande attenzione che è stata mostrata dal Ministro della pubblica Amministrazione e dal Ministro della Protezione civile che sono venuti a rendersi conto: il Ministero della Protezione civile ha messo a disposizione, a seguito del decreto dello Stato di emergenza, 20,6 milioni di euro per far fronte alle difficoltà. La Regione ha fatto la sua parte e credo che con soddisfazione sia stata registrata l'apertura della strada dopo 27 giorni d'isolamento, è stato fatto un lavoro importante al quale hanno dato il proprio contributo tutte le strutture regionali. Sotto il profilo dell'approccio che c'è stato a questa variazione di bilancio, avevamo detto in illustrazione nell'intervento della discussione generale, l'ha ripetuto il mio collega che è intervenuto dopo di me, che avremmo condiviso gli articoli dall'1 al 7 e invece, per quanto riguarda l'attitudine sul voto complessivo del provvedimento, sarebbe stata anche in considerazione di quello che sarebbe stato il comportamento su questo ordine del giorno da parte del Governo regionale. Non abbiamo fatto nessuna confusione, siamo molto chiari e riteniamo che la Regione, per il nostro modo di vedere e di dare soluzione a questo problema, dovrebbe intervenire a complemento di quello che ha fatto lo Stato, nell'ambito delle attività che sono escluse dai benefici che sono finanziati dal Ministero dell'interno, perché in questi giorni abbiamo visto anche a mezzo stampa che qualcuno dice che è un peccato che non sono ricompresi i bar, quindi vuol dire che erano un'esigenza, perché, se lo Stato avesse messo a disposizione dei soldi, sarebbero stati utili per queste categorie, non come viene detto adesso che forse non ce n'era bisogno, perché a qualcuno magari gli vengono1.000 euro piuttosto che 1.500, piuttosto che 500 euro e che è una valutazione di un beneficio insignificante. Per noi è significante, quindi crediamo che sarebbe stato corretto che tutti gli operatori economici avessero potuto avere il medesimo approccio da parte della pubblica Amministrazione, ma un approccio integrativo di quello che ha messo in piedi lo Stato, perché non possiamo sempre pensare di demandare tutto allo Stato, abbiamo anche noi delle responsabilità di gestione e quindi credo che, come in una famiglia, ognuno debba fare la sua parte: ognuno metta a disposizione quello che può mettere nel momento per far fronte alla situazione di difficoltà. Io credo che sia importante lo stanziamento che abbiamo ricevuto da parte dello Stato ma se lo Stato ha previsto nell'ambito delle categorie ricomprese dal Ministero del turismo, credo che a noi sarebbe spettato andare a vedere quali sono le categorie escluse e intervenire con le stesse modalità su quel tipo di attività. Questo è quello che noi chiediamo con quest'ordine del giorno, nulla di più; ci sembra molto semplice ma anche molto ragionevole come proposta. Non riusciamo a capire la ragione, la ratio per cui non possa essere accettato. Tra l'altro, mi pare che sulla questione del ristoro dei danni indiretti, le categorie l'abbiano rivendicato e l'abbiano richiesto, quindi o le categorie non hanno anche loro la situazione chiara della situazione, oppure c'è qualcosa che non quadra nell'approccio. La misura dell'articolo 5 noi la sosterremo, ma è una misura completamente diversa, che dà una risposta non all'esigenza di ristoro, dà la possibilità di aprire dei mutui, ma sono due cose completamente distinte. Noi lo voteremo l'articolo 5, ma chiediamo di poter andare in questa direzione. Ai colleghi dell'opposizione che hanno detto che magari questa è la presentazione dell'ordine del giorno, era anche l'occasione di fare chiarezza per eliminare la propria confusione, nel senso di approcciare a quest'iniziativa; dico che forse siamo noi che abbiamo qualche confusione ultimamente perché non sappiamo più quali sono le collocazioni in quest'Aula. Lo cogliamo sempre di più e sarebbe importante capire quali sono le collocazioni reali da qui al bilancio perché non ci troveremo ad affrontare una materia parziale come questa, ma dovremo gestire, fra una decina o quindici giorni, il bilancio della Regione Valle d'Aosta. Il nostro spirito è uno spirito molto chiaro, tutti sanno qual è la nostra collocazione, una collocazione di Forza Italia centrale nel centrodestra, non capiamo invece quali sono le autodefinizioni di collocarsi geometricamente da qualche parte. Noi crediamo che il centro corrisponda a una rappresentazione non geografica, ma di valori, quindi aspettiamo che ci siano le evoluzioni che dovranno esserci, però riteniamo di rispedire al mittente delle osservazioni che sono prettamente strumentali e che cercano anche di alimentare della zizzania politica all'interno del centrodestra. Il centrodestra è un progetto, che è a stadio avanzato perché si sta lavorando assieme, fa piacere che anche la Lega abbia avuto un percorso di maturazione perché al momento del DEFR non era stata sostenuta l'iniziativa che avevamo presentato sui ristori, oggi invece abbia condiviso questo spirito, quindi non saremo più solo noi di Forza Italia a rappresentare quest'esigenza dei Valdostani ma crescerà il numero di condivisione in aula. Da parte nostra il cantiere è un cantiere avanzato, non è un cantiere ancora in fase di progettualità o di progettazione, quindi, a chi si permette di fare delle valutazioni all'interno della casa di altri, auguriamo di avere lo stesso successo, di riuscire a mettere insieme le energie e le forze che presuppone di poter mettere insieme."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,11,66,"Per il Governo, il Presidente della Regione a cui passo la parola."
47987,XVI,20/11/2024,BILANCIO E CONTABILITA' REGIONALE,it,Testolin,Renzo,1968,M,UV,12,2940,"Rispondo io in questa prima battuta, per poi lasciare spazio al collega Grosjacques per quanto riguarda gli aspetti più tecnici relativi ai ristori da parte dello Stato. Le risponderò in maniera molto semplice. Forse, animato da questo posizionamento politico, si è perso qualche aspetto sul D.L. che invece andava analizzato in maniera un po' più approfondita, come altri colleghi hanno fatto e hanno cercato di riportare all'Aula. Il primo articolo, che è un articolo che va a finanziare la legge 5, è un articolo che andrà a garantire i ristori a chi ha avuto dei danni sul territorio. La procedura della legge 5, i 3.900.000 euro di risorse; mi sembra che all'articolo 1 si va a finanziare quelle che saranno le richieste che sono state avanzate, peraltro senza l'indicazione di un codice Ateco o di quant'altro, perché la legge 5 non prevede questo tipo di sviluppo. Proprio nell'ottica di quello che dice lei, queste risorse sono messe a disposizione per coprire le aziende che non saranno che saranno toccate dal decreto nazionale, in quanto, solo per aggiungere un elemento, chi aderirà al contributo nazionale non dovrà avere altre sovvenzioni, da parte di altri enti o di altre risorse pubbliche, a completamento. Va da solo che la risposta alla sua domanda è già all'interno del D.L., cioè quelle risorse lì - che poi non siano sufficienti o ce ne siano troppe e che andranno rimodellate, aumentate, valutate in un possibile futuro disegno di legge... -, sono già presenti e sono lì apposta per dare una risposta di rimborso fino al 70% per quelle aziende che hanno avuto dei danni materiali; quelle che chiaramente saranno escluse e non saranno contemplate all'interno del percorso nazionale che prevede i 15 milioni di rimborsi per i danni materiali subiti (quindi tutte quelle situazioni che avranno necessità di essere rimborsate per gli interventi che hanno dovuto fare) troveranno una risposta all'interno della legge 5 con questo primo stanziamento che, se non sarà sufficiente, verrà implementato, ma che garantirà un rimborso al 70%. Questo è il percorso che era stato già adottato nel 2000 con l'alluvione, che ha dato una copertura ai danni trasversalmente avuti sul territorio e che, anche in questa circostanza, con una velocizzazione, se vogliamo, anche della legge, perché la legge di suo - l'ho detto prima ma forse è sfuggito - dovrebbe vedere, prima di poter stilare i beneficiari, la chiusura del percorso di emergenza, che invece in questo caso viene bypassato e, a valle di quelle che saranno le risorse messe a disposizione dallo Stato, vedrà la formalizzazione di chi potrà accedere ai benefici regionali; sono risorse già disponibili fin da subito e verranno messe a disposizione proprio di quelle persone che non avranno avuto ristori a livello nazionale. Da questo punto di vista quindi mi sento autorizzato a dire che la disponibilità c'è già ed è già conclamata all'interno di questo disegno di legge."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,13,53,"Si è prenotato il consigliere Marquis, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Marquis,Pierluigi,1964,M,FI,14,1214,"Presidente, forse abbiamo un equivoco, l'articolo 1 copre i danni materiali diretti, il decreto del Ministero del turismo copre anche i danni indiretti e stiamo parlando di questo, quindi non so se non ci riusciamo a capire. È molto semplice, lei ci dice una cosa per sviare il ragionamento. La discussione è solo ed esclusivamente sui danni indiretti che si chiamano mancati utili, perché i danni materiali sono una cosa e nell'articolo 1 non sono compresi i danni indiretti. Allora io le sto dicendo che c'è un comportamento iniquo da parte della pubblica Amministrazione nei rapporti con gli operatori economici, perché ci sono degli operatori economici che avranno degli indennizzi di ristori sui danni diretti e indiretti e ci sono degli operatori economici che, perché la Regione non mette i soldi sui danni indiretti, avranno solo il riconoscimento dei danni diretti. Non dobbiamo star qui a prenderci in giro, perché questa è la verità, perché equivocare su questo vuol dire prendersi in giro, perché l'ordine del giorno, per dirgliela molto chiaro, ha quest'obiettivo, di riconoscere i danni indiretti, quello che chiedono le associazioni alle quali non avete voluto dare risposte. Tutto il resto è fuffa."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,15,51,"Assessore Grosjacques per il gruppo, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Grosjacques,Giulio,1962,M,UV,16,7037,"Con riferimento all'ordine del giorno, se il collega Marquis è d'accordo, io entrerei anche un po' più nel dettaglio del question time, visto che le premesse sono esattamente sovrapponibili, quindi visto il tempo ristretto per il question time, magari approfondiamo un poco di più il percorso che ha portato all'emanazione del decreto del Ministero del turismo. Intanto, in premessa, non ci porterete a dire che il Ministero e il Governo non hanno fatto la loro parte, anche perché desidero ringraziare le strutture del Ministero per quello che hanno fatto e soprattutto per le interlocuzioni che abbiamo avuto, che sono state continue e costanti; credo però che sia importante riassumere alcuni passaggi, perché lei conclude l'ordine del giorno dicendo di predisporre una misura di ristoro per andare a coprire i codici Ateco non di competenza del Ministero. Allora arriverò, facendo l'excursus, a dirle che quelli che sono stati tenuti fuori non sono stati tenuti fuori perché non di competenza del Ministero, ma sono stati tenuti fuori per una scelta legata alle risorse, così come dichiarato dal direttore generale. Nelle sue domande, lei chiede se il perimetro dei codici Ateco del decreto era noto. Noi abbiamo iniziato le nostre interlocuzioni, a partire dal giorno successivo della visita del Ministro Santanchè del 2 di luglio; il ministro (e questo è bene sottolinearlo, anche se il Presidente ha già fatto un passaggio su questo) successivamente all'impegno dei 10 milioni - che poi sono diventati 10 per due Regioni e poi sono diventati 15 per le interlocuzioni tra la Regione Valle d'Aosta e la Regione Piemonte e il Ministro stesso - aveva escluso categoricamente i ristori per mancati utili. Il decreto avrebbe dovuto riguardare solo ed esclusivamente i danni materiali e questo emerge da tutta una serie di corrispondenze tra le strutture dell'Assessorato e il Ministero. Il Ministero, successivamente alla videoconferenza del 10 di settembre, dove si sono approfonditi i temi legati ai contenuti del decreto, aveva inviato un elenco di codici Ateco per individuare le attività economiche a cui potevano essere destinate le risorse ministeriali. In questa mail, ad esempio, erano ricomprese le altre attività sportive: su nostra espressa richiesta avevamo segnalato alcune strutture e infrastrutture, in primis il Golf del Breuil, che erano state seriamente danneggiate dall'alluvione e che nella mail da parte del Ministero erano in prima battuta ricomprese. Non avevamo trovato il codice Ateco 56.30 che riguardava i bar e abbiamo, come per altre categorie, scritto in più occasioni chiedendo di ricomprendere anche queste categorie perché erano state danneggiate, e non sono fuori dalla competenza, perché fuori dalla competenza del Ministero del turismo c'erano le attività commerciali sulle quali abbiamo fatto un lavoro che non ha portato agli stessi risultati, purtroppo, con il Ministero delle imprese del Made in Italy. Il Ministero aveva inserito, contrariamente alla prima stesura, anche una serie di attività espressamente richieste da noi, come il noleggio di attrezzature sportive, che sappiamo che a Breuil Cervinia hanno subìto parecchi danni ingenti, e le scuole di sci; il decreto non ci è stato sottoposto in bozza perché - la spiegazione, credo legittima, del Ministero è stata questa - siccome era stato inviato al Ministero dell'economia e alla Corte dei conti per il visto di competenza, avrebbe potuto subire dei rilievi che avrebbero successivamente dato luogo a delle modifiche - quindi la bozza del decreto la Regione non l'ha mai vista, se non dopo la sua pubblicazione definitiva l'11 di novembre, come lei ha ricordato. Per quel che riguarda la natura dei risarcimenti, nella videoconferenza fatta il 16 di ottobre alla presenza del Ministro e dell'assessore Chiarelli (la mia omologa, per la Regione Piemonte), il Ministro ha chiesto espressamente di consentire l'attribuzione anche di risorse per i ristori per i mancati utili, poiché i Comuni inseriti nell'ordinanza di Protezione civile della Regione Piemonte non avrebbero praticamente avuto alcun tipo di ristoro in quanto non si erano verificati, se non in alcune puntuali situazioni, dei danni materiali. Abbiamo quindi concordato e dato il nostro assenso affinché il Ministro potesse, sulla base dell'accordo tra le due Regioni, dare seguito alla firma e alla successiva pubblicazione del decreto. Per quel che riguarda la competenza delle materie del Ministero, qui sono state fatte delle valutazioni dicendo: ""Avete chiesto delle cose che non erano di competenza""; non è vero, perché, se lei ha letto - come immagino che abbia fatto - attentamente i codici Ateco, ha trovato le mense o le pasticcerie ambulanti o comunque i ristoranti, quindi attività di ristorazione, attività che solitamente sono gestite dal Ministero delle imprese e del Made in Italy, quindi questo decreto avrebbe tranquillamente potuto ricomprendere anche i bar. Dico questo perché nella videoconferenza del 15 di novembre, quindi venerdì scorso, alla presenza - voglio sottolinearlo - di tutte le categorie imprenditoriali ricomprese nel decreto, il direttore generale delle attività produttive del Ministero, a espressa domanda - e le aggiungo che su richiesta del Ministero la videoconferenza che è durata un'ora e mezza è stata registrata, quindi attraverso i suoi canali potrà certamente procurarsela - ha detto che i bar sono stati esclusi per una scelta ministeriale legata alle risorse disponibili, per cui credo che da questo punto di vista sia stato fatto tutto il lavoro che doveva essere fatto. I commercianti sono stati assolutamente presi in considerazione, perché il sottoscritto ha avuto più interlocuzioni con il capo di Gabinetto del Ministro Urso, ma l'unica misura a disposizione del Ministero delle imprese è stata quella legata all'abbattimento dei tassi per coloro che volevano una misura simile a quella che è stata messa in piedi nella variazione di bilancio: il Mediocredito centrale avrebbe abbattuto i tassi, ma non c'era nessun tipo di ristoro previsto dal Ministero delle imprese e del Made in Italy. Questo per dire che abbiamo seguito con attenzione anche coloro che sapevamo che sarebbero stati esclusi da questo decreto. Chiudo perché non ho più tempo ma vorrei dire, collega, che lei ha messo in evidenza tutta una serie di passaggi, però mi sembra che la vostra attività, pur essendo forze di governo a livello nazionale, sia un po' quella di rincorrere le cose che sono già uscite anziché avere - e l'avete - la possibilità d'interloquire, perché io ho sentito dire da lei in più occasioni che lei ha i contatti telefonici con tutti i Ministri di questo Governo, l'ha detto in più occasioni, quindi quello che voglio sottolineare è che avreste potuto intervenire pesantemente su questo decreto, invece abbiamo fatto noi tutto quello che doveva essere fatto e sentirsi dire oggi da forze di governo nazionale che il decreto è carente e soprattutto sentirsi dire che ci sono delle attività che non sono state ricomprese..."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,17,199,"Assessore, concluda. Grosjacques - (UV) - -...Mi sembra davvero ( incomprensibile) che avreste potuto fare nel periodo dal 2 di luglio all'11 di novembre, giorno in cui è stato pubblicato il decreto."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,18,84,"Consigliere Marquis, è già intervenuto. Vista l'eccezionalità del fatto, due minuti."
47987,XVI,20/11/2024,BILANCIO E CONTABILITA' REGIONALE,it,Marquis,Pierluigi,1964,M,FI,19,1314,"Grazie, Presidente, per l'eccezione che ha fatto, ma credo che sia una situazione che lo meriti. Assessore, ho ascoltato con attenzione la sua ricostruzione, ci fa piacere che abbiate tenuto dei rapporti continui con il Ministero competente. Da quello che risulta a noi, è stato fatto tutto il possibile da parte del Ministero per poter rendere la platea dei beneficiari la più ampia possibile, quindi ci risulta una cosa diversa rispetto a quella che lei ha annunciato, cioè che si poteva, secondo lei, estendere il beneficio ad alcune tipologie che sono escluse nell'ambito della categoria degli operatori economici; per quanto ci riguarda, crediamo di essere soddisfatti del lavoro che è stato fatto a livello centrale, noi lo riconosciamo, ci ha fatto piacere che l'abbia riconosciuto anche lei che c'è stata una buona collaborazione, però è proprio per questo che ritenevamo e riteniamo, come ho detto poc'anzi, che, nell'ambito di una collaborazione tra enti, tra livelli istituzionali diversi, quando si stabilisce un approccio si vanno a integrare e a rendere complementari le misure a livello nostro regionale. Questo ci spiace che non sia stato fatto e ci spiace che non voglia essere preso in considerazione. Poi forse mi fa più forte di quello che sono, le situazioni non sono così semplici, Assessore."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,20,57,"Ci sono altri gruppi? Consigliere Manfrin, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Manfrin,Andrea Fabrizio,1983,M,LEGA VDA,21,1622,"Rispondo volentieri perché sono stato evocato assieme al gruppo rispetto alla proposta della questione ristori, così almeno da dare l'interpretazione autentica del nostro pensiero, quindi ringrazio ovviamente i colleghi di Forza Italia che hanno voluto presentare questa proposta. Probabilmente ci si è persi qualche pezzo quando, nella discussione sul DEFR, tutti i gruppi di opposizione hanno ricordato che si era un po' concordato di attendere l'articolato, quindi poter esaminare l'articolato, per poi poter formulare il proprio posizionamento. Così abbiamo fatto, così come eravamo d'accordo, abbiamo atteso di vedere qual era l'articolato e ovviamente non nasconderò la sorpresa di aver visto l'articolato che avrebbe dovuto essere quello emergenziale caricato di tutta una serie di articoli che riguardavano l'universo mondo; quindi in un qualcosa che ci aspettavamo di esclusivamente dedicato all'alluvione, invece, è caricato di tutto un po', ma una volta visto quello che veniva previsto e una volta esaminata anche e ascoltata l'opinione dei portatori d'interesse, che avevamo evidenziato avremmo avuto piacere di audire in Commissione, ma non c'è stato possibile in virtù della censura applicata dal Presidente della II Commissione su mandato ovviamente del Presidente della Regione, quindi a fronte di questa censura, noi abbiamo maturato la nostra posizione che era già piuttosto chiara, ma abbiamo avuto una conferma. Abbiamo quindi presentato con convinzione e anche con assoluto sostegno la nostra proposta relativa ai ristori e voteremo anche convintamente la proposta fatta dai colleghi di Forza Italia."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,22,34,Altri gruppi? Consigliere Aggravi.
47987,XVI,20/11/2024,BILANCIO E CONTABILITA' REGIONALE,it,Aggravi,Stefano,1985,M,RV,23,3655,"Semplicemente per esprimere una considerazione e poi anche la posizione di voto. Io penso che sia stato utile il dibattito che abbiamo sentito, per quanto le informazioni a nostra disposizione siano sicuramente parziali, non sono al livello né dell'Assessore né del collega Marquis, quindi nello spirito, come abbiamo voluto dare sostegno all'ordine del giorno dei colleghi della Lega, voteremo anche quest'ordine del giorno. Io però tengo a fare una precisazione: so che il collega Marquis è molto più ferrato in geometria di me, però la politica spesso è algebra e non è geometria. Io quello che ho detto stamattina... anzi, ringrazio anche il collega Baccega di avermi insignito di un titolo di cui non sono degno, ma lo ringrazio comunque, tendo a fare una considerazione molto semplice: io non ho detto che voi avevate una confusione e non ho neanche detto che il centrodestra ha una confusione, ho detto che ero io quello confuso, perché trovandomi due ordini del giorno, comunque con una particolarità non banale, perché le devo dire la verità, collega Marquis, mentre l'ordine del giorno dei colleghi della Lega tiene aperte le maglie di ogni possibile eventuale applicazione per inserire chi ci si è dimenticati, lei fa due passaggi che, secondo me, hanno generato confusione. Da un lato, sostanzialmente, chiede d'intervenire laddove - e, ripeto, do ragione all'assessore Grosjacques - il Ministero, o comunque il Governo che voi sostenete a livello romano, non è intervenuto e quindi mi dico: ""Perché non si fa un'operazione da parte vostra di moral suasion per cercare di trovare non tanto il tema dei soldi ma le modalità per poter comunque intervenire?"", perché la scelta comunque dipende principalmente da Roma rispetto ad Aosta; dall'altro lato oggettivamente io mi aspettavo un solo ordine del giorno, visto che comunque è stata fatta questa scelta in questa sede, perché - mi collego a quello che ha detto il collega Manfrin - nella sede precedente ricordo benissimo che sotto il DEFR, giustamente, tutte le forze di opposizione, senza la necessità di collegarle con dei fili rossi, blu o verdi, erano rimaste sostanzialmente un po' basite dalla presentazione del vostro ordine del giorno, per un motivo: in quella sede c'era comunque una comunione d'intenti, e sappiamo che il termine comunione è complesso, perché tutti devono essere d'accordo, e lì ci siamo trovati un po' spiazzati. In questa sede quindi - è la mia confusione, ripeto, voi avrete sicuramente le idee chiare - come una corazzata andate verso il Dardanelli e io sono contento per voi, però la confusione era mia, perché se dovevo scegliere chi sostenere, alla fine devo comprendere se dicono la stessa cosa, se dicono due cose diverse. Il sostegno è un sostegno sul principio, sulla volontà, anche sullo sforzo, però oggettivamente, da quello che ho sentito dall'Assessore, l'impegnativa forse non è del tutto... o comunque quello che è successo, o meglio, anche qualche premessa, forse non è del tutto coerente con il percorso però, ripeto, noi abbiamo delle informazioni sicuramente parziali, quindi siete voi che dovete dare poi una spiegazione di quello che è successo, e il ""Voi"" lo dico in senso lato. Io non ho dato del confuso ad altri, ero io quello confuso, perché trovandosi questi ordini del giorno, giustamente uno dice: ""Fatemi capire qual è la posizione"", considerato che à maintes reprises, come ho detto, si dice che siete uniti nel bene e nel male, e nessuno vi vuole dividere, per carità, fate già abbastanza da soli in alcune cose. Detto questo, ripeto, nel principio lo votiamo anche se, a fronte di quello che abbiamo sentito, i dubbi sono tanti."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,24,44,"Consigliera Erika Guichardaz, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Guichardaz,Erika,1976,F,PCP,25,810,"Non aumento confusione, ma sicuramente l'hanno creata le due persone che hanno parlato, principalmente l'assessore Grosjacques e il consigliere Marquis. Voteremo quest'ordine del giorno, perché a livello di principio è assolutamente corretto quello che è stato proposto, certo che quanto detto dall'assessore Grosjacques smonterebbe un po' il castello messo in piedi dal consigliere Marquis; io so benissimo che all'esterno c'è anche chi è un portavoce autorevole della ministra Santanchè che abitualmente ci ascolta e sicuramente presto leggeremo anche sulle sue pagine la posizione proprio diretta di colui che ha sicuramente i contatti maggiori con la Ministra, quindi sotto questo punto di vista voteremo l'ordine del giorno con i dubbi che abbiamo in qualche modo espresso in questa dichiarazione di voto."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,26,33,"Assessore Grosjacques, un minuto."
47987,XVI,20/11/2024,BILANCIO E CONTABILITA' REGIONALE,it,Grosjacques,Giulio,1962,M,UV,27,411,"La confusione credo che forse sia un po' nella sua dichiarazione, perché io mi sono limitato a dire che il Direttore generale del Ministero ha sostenuto, con una dichiarazione che è registrata, che la scelta di non ricomprendere i bar era stata una scelta fatta dal Ministero sulla base del rischio che non ci fossero risorse sufficienti. È tutto registrato, quindi mi limito a fare questo tipo di precisazione."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,28,957,"Tutti i gruppi sono intervenuti. Mettiamo in votazione l'ordine del giorno. La votazione è aperta. La votazione è chiusa. Presenti: 35 Votanti: 16 Favorevoli: 16 Astenuti: 19 (Barmasse, Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Malacrinò, Marguerettaz, Marzi, Padovani, Rosaire, Sapinet e Testolin). L'ordine del giorno non è approvato. Passiamo all'articolato del D.L.. Articolo 1, ci sono interventi su quest'articolo? Non vedo richieste, mettiamolo in votazione. La votazione è aperta. La votazione è chiusa. Presenti, votanti e favorevoli: 35 L'articolo n. 1 è approvato all'unanimità. Articolo n. 2, ci sono interventi? Mettiamolo in votazione. La votazione è aperta. La votazione è chiusa. Presenti, votanti e favorevoli: 35 L'articolo n. 2 è approvato all'unanimità. Sull'articolo n. 3 c'è la richiesta d'intervento da parte della consigliera Erika Guichardaz, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Guichardaz,Erika,1976,F,PCP,29,900,"Non interverrò su tutti gli articoli, perché è un discorso un po' più generale, nel senso che da questo articolo in avanti il nostro gruppo ha deciso comunque di astenersi proprio per quanto detto in principio, che doveva essere una legge che andava a definire la situazione emergenziale, quindi come potete immaginare - anche rispetto all'articolo 4, che contiene una parte sul ru d'Arbérioz, dove comunque abbiamo fatto anche delle iniziative in Consiglio regionale e che ci vedrebbe sicuramente favorevoli - non capendo invece le motivazioni d'inserimenti di altri pezzi di finanziamento, non ci dà la possibilità di poter votare gli altri articoli -anche alla luce del fatto che, rispetto alle audizioni che non ci sono state in qualche modo o ai documenti che abbiamo avuto solo praticamente ieri, non abbiamo potuto approfondire - quindi sotto questo punto di vista il nostro gruppo si asterrà."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,30,4814,"Siamo all'articolo numero 3. Vi sono altri interventi su quest'articolo? Se non vi sono altri interventi, mettiamo in votazione. La votazione è aperta. La votazione è chiusa. Presenti: 35 Votanti: 33 Favorevoli: 33 Astenuti: 2 (Erika Guichardaz e Minelli). L'articolo n. 3 è approvato. Mettiamo in votazione l'articolo n. 4. La votazione è aperta. La votazione è chiusa. Presenti: 35 Votanti: 33 Favorevoli: 33 Astenuti: 2 (Erika Guichardaz e Minelli). L'articolo n. 4 è approvato. Mettiamo in votazione l'articolo n. 5. La votazione è aperta. La votazione è chiusa. Presenti: 35 Votanti: 29 Favorevoli: 29 Astenuti: 6 (Distort, Foudraz, Lavy, Manfrin, Perron e Sammaritani). L'articolo n. 5 è approvato. Articolo n. 6, se non ci sono interventi, mettiamolo in votazione. La votazione è aperta. La votazione è chiusa. Presenti: 35 Votanti: 35 Favorevoli: 33 Astenuti: 2 (Erika Guichardaz e Minelli). L'articolo n. 6 è approvato. Articolo n. 7, mettiamolo in votazione. La votazione è aperta. La votazione è chiusa. Presenti: 35 Votanti: 27 Favorevoli: 27 Astenuti: 8 (Distort, Foudraz, Guichardaz Erika, Lavy, Manfrin, Minelli, Perron e Sammaritani). L'articolo n. 7 è approvato. Mettiamo in votazione l'articolo n. 8. La votazione è aperta. La votazione à chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'articolo n. 8 è approvato Mettiamo in votazione l'articolo n. 9. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'articolo n. 9 è approvato. Stesso risultato per l'articolo n. 10 e n. 11. All'articolo n. 12 vi è l'emendamento n. 1 della II Commissione. Mettiamo in votazione l'emendamento che diamo come illustrato. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'emendamento n. 1 è approvato. Stesso risultato per l'articolo n. 12. All'articolo n. 13 vi è l'emendamento n. 2 della II Commissione. Mettiamo in votazione l'emendamento. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'emendamento è approvato. Stesso risultato per l'articolo n. 13. Mettiamo ora in votazione l'articolo n. 14. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'articolo n. 14 è approvato. Mettiamo in votazione l'articolo n. 15. La votazione è aperta. La votazione è chiusa. Presenti: 35 Votanti: 22 Favorevoli: 22 Astenuti: 13 (Aggravi, Brunod, Distort, Foudraz, Guichardaz Erika, Lavy, Lucianaz, Manfrin, Minelli, Perron, Planaz, Restano e Sammaritani). L'articolo n. 15 è approvato. All'articolo n. 16 è previsto l'emendamento n. 3 della II Commissione. Mettiamo pertanto in votazione l'emendamento. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'emendamento è approvato. Stesso risultato per l'articolo n. 16 e n. 17. All'articolo n. 18 vi è l'emendamento della Presidenza della Regione. Mettiamo in votazione l'emendamento. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'emendamento è approvato. Stesso risultato per l'articolo n. 18. Mettiamo in votazione l'articolo n. 19. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). L'articolo n. 19 è approvato. Articolo n. 10 stesso risultato. Per gli allegati che vanno da A a N stesso risultato. A questo punto vi è il voto complessivo sulla legge. Se vi sono dichiarazioni di voto... Si è prenotata la consigliera Erika Guichardaz per dichiarazione di voto, ne ha facoltà."
47987,XVI,20/11/2024,BILANCIO E CONTABILITA' REGIONALE,it,Guichardaz,Erika,1976,F,PCP,31,1879,"Come detto durante la discussione generale, il nostro sarà un voto di astensione, un po' per le varie motivazioni espresse, a partire dal fatto che l'avere messo di tutto e un po' in questo provvedimento - che poteva veramente essere condiviso e votato da tutti rispetto ai primi articoli - non permette il voto del nostro gruppo. Faccio anche alcune considerazioni alla luce della replica del Presidente, perché quando evidenzia di essere d'accordo o di aver apprezzato la relazione del consigliere Aggravi... io vorrei evidenziare che in quella relazione ci sono tutti i punti di condivisione che sono stati espressi da tutti gli altri capigruppo, quindi una mancanza di condivisione del provvedimento, le audizioni negate in Commissione, le risorse coperte da fondi nazionali, l'inserimento di articoli che non avevano attinenza con l'emergenza e addirittura, rispetto alla questione dei Segretari, lo stesso Consigliere si è rifatto anche alle considerazioni che ho portato durante la discussione generale per dire che condivideva in toto quanto avevo detto. Anche questa volta non comprendo se sia legato al modo in cui si espongono i vari pensieri o se sia legato alle geometrie variabili di cui sentiamo tanto parlare in questi giorni. Sinceramente, sotto questo punto di vista, come ci è stato annunciato dal Presidente, sicuramente il documento che andremo a votare nel prossimo Consiglio regionale forse definirà anche meglio il quadro, ma ribadisco che andrò a rivedermi quanto detto, ma avendo anche condiviso con il collega la sua relazione di minoranza, posso dire che in qualche modo io ho condiviso la sua e lui ha condiviso la mia, perché le cose che abbiamo detto sono le stesse. Come dicevo, è un peccato, si poteva avere un voto unanime, molto probabilmente su quegli articoli che riguardavano l'emergenza. Così non si è voluto fare e quindi noi ci asterremo."
47987,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,32,563,"Altri interventi? Altre dichiarazioni di voto? Se non ci sono altre dichiarazioni di voto, mettiamo in votazione la legge nel suo insieme. La votazione è aperta. La votazione è chiusa. Presenti: 35 Votanti: 19 Favorevoli: 19 Astenuti: 16 (Aggravi, Baccega, Brunod, Distort, Foudraz, Ganis, Guichardaz Erika, Lavy, Lucianaz, Manfrin, Marquis, Minelli, Perron, Planaz, Restano e Sammaritani). Il D.L. è approvato. A questo punto sospendiamo brevemente il Consiglio per arieggiare i locali. Il Consiglio è sospeso. La seduta è sospesa dalle ore 16:44 alle ore 17:05."
47988,XVI,20/11/2024,BILANCIO E CONTABILITA' REGIONALE,it,Bertin,Alberto,1966,M,Presidente,1,129,"Riprendiamo con i lavori dopo la pausa. Punto n. 6 all'ordine del giorno. Ci sono interventi su questo punto? No, prendiamo atto."
47989,XVI,20/11/2024,AGRICOLTURA,it,Bertin,Alberto,1966,M,Presidente,1,71,"Punto n. 6.01. Per illustrare l'atto, l'assessore Carrel ne ha facoltà."
47989,XVI,20/11/2024,AGRICOLTURA,it,Carrel,Marco,1992,M,PA,2,1770,"Quest'atto è un atto che deriva da delle interlocuzioni che abbiamo avuto con tutti gli stakeholders, a partire dall'approvazione del CSR nel mese di marzo del 2023; dopo questa prima approvazione del Consiglio regionale, abbiamo incontrato sul territorio tutti gli agricoltori e poi le associazioni di categoria. Da queste interlocuzioni sono nate alcune osservazioni che abbiamo avuto modo di presentare alla III Commissione consiliare, auditi dal presidente Chatrian in III Commissione il 19 dicembre del 2023 e dopo quest'audizione, abbiamo proceduto con la notifica n. 4 alla Commissione europea. Questa notifica è poi stata approvata dalla Comunità europea con propria decisione il 30 settembre del 2024 e pertanto oggi ci troviamo a dover di fatto ratificare la modifica di questo CSR in base alle interlocuzioni che abbiamo già avuto durante tutto l'anno. In più, rispetto alle modifiche che abbiamo concordato e sulle quali ci siamo confrontati nel mese di dicembre con la Commissione consiliare, abbiamo una riduzione dell'1% della quota FEASR - stabilita in accordo con il Ministero, per andare a dare una risposta di solidarietà rispetto agli eventi alluvionali che hanno colpito in maniera insistente soprattutto il settore agricolo in Emilia Romagna - e un innalzamento dei premi sul biologico di 10 euro sui prati e di 5 euro sui pascoli per comprendere all'interno anche le spese di certificazione. Questa è stata una richiesta che le associazioni di categoria e i rappresentanti avevano fatto: ""Includere nei costi anche appunto le spese di certificazione""; è stato deciso, attraverso tutte le interlocuzioni, di innalzare di questi euro le quote (proprio per dare questo tipo di risposta) e di andare, di fatto, ad includere le spese di certificazione."
47989,XVI,20/11/2024,AGRICOLTURA,it,Bertin,Alberto,1966,M,Presidente,3,122,"L'atto è stato illustrato, la discussione è aperta. Ci sono interventi? Consigliere Cretier si è prenotato, ne ha facoltà."
47989,XVI,20/11/2024,AGRICOLTURA,it,Cretier,Paolo,1963,M,FP-PD,4,2808,"Un intervento sull'approvazione del complemento regionale per lo sviluppo rurale. È il nuovo riferimento della politica agricola comune, un complesso di norme a sostegno dei settori agricolo e forestale per le aree rurali, è il riferimento fondante in Italia al piano strategico nazionale, condiviso con tutte le Regioni, le risorse sono per noi circa 92 milioni per i 5 anni, con quote Stato-Regione e FESR. In esso sono contenute tutte le forme di sostegno, in particolare quelle legate alle zone svantaggiate, al pagamento compensativo per le zone agricole Natura 2000 e per il benessere animale, per noi molto importanti e necessarie rispetto ad altre realtà della Pianura padana. Con l'approvazione odierna, si attua un reale sostegno al mondo agricolo - certo non di semplice applicazione, ne siamo chiaramente convinti - ma che richiede uno sforzo temporale applicativo che necessita di comprensione del sistema e di modifiche alla gestione delle aziende, modifiche che non sono sempre immediate e adattabili, ma queste nuove formule indicano nuove strade per la produzione e la gestione meno impattante, con scelte mirate al biologico, in particolare con le produzioni foraggere. Un grande lavoro è stato svolto dall'associazione di categoria, dai liberi professionisti, dagli uffici dell'Assessorato e dall'Area VdA, per far adottare alle aziende i cambiamenti vincolanti pensando ai nuovi sistemi di produzione e gestione agricola. Abbiamo avuto un tempo dalla nostra parte condizioni ambientali privilegiate e oggi, di anno in anno, bisogna saper cogliere i cambiamenti e modellare costantemente la gestione imprenditoriale del clima e l'andamento del mercato, non solo locale. La speranza futura per il settore è un'adesione consapevole, già iniziata con la conoscenza delle condizioni particolareggiate, ma non impossibili; sono delle occasioni proposte come nel passato, con pagamenti costanti e puntuali, sperando che la Valle d'Aosta sia sempre tra i primi posti e, se non al primo, come è successo in passato, per l'avanzamento della spesa dei pagamenti regolari e puntuali, con l'incasso delle misure, la speranza è per tutti entro la fine dell'anno. Per le aziende, che se la sono guadagnata, una gratifica natalizia, non indifferente per i pagamenti degli affitti, del personale e dei mutui con rate in scadenza. Inoltre, vale la pena di ricordare ancora una volta l'impegno svolto dagli attori primari, dicasi Assessorato, con le sue strutture e i suoi uffici, l'Area e l'Agea, le associazioni di categoria, il sistema cooperativistico e, infine, i singoli titolari di azienda o imprenditori, pronti e consapevoli nel cogliere le occasioni del complemento oggi da approvare. Sicuramente l'inizio della campagna d'informazione alle aziende è necessaria, ma so che è già stata programmata."
47989,XVI,20/11/2024,AGRICOLTURA,it,Bertin,Alberto,1966,M,Presidente,5,87,"Vi sono altri interventi nella discussione generale? Consigliere Planaz, ne ha facoltà."
47989,XVI,20/11/2024,AGRICOLTURA,it,Planaz,Dino,1972,M,RV,6,2721,"Solo due parole per sottolineare il fatto di questa presa d'atto di questo documento, sicuramente importantissimo, come hanno sottolineato i nostri colleghi, per l'agricoltura valdostana. Io tengo a precisare che dietro alla parola ""Agricoltura"", non dobbiamo dimenticare tutto l'intero territorio, perché noi oggi qui abbiamo un documento e io spero che si sia preso atto di tutti gli incontri che sono stati fatti sul territorio, come ha accennato l'assessore Carrel; io avevo partecipato non a tutti ma ad alcuni di questi incontri dove si erano sottolineate tutte le problematiche e tutte quelle particolarità che forse non hanno proprio uno spirito imprenditoriale ma hanno un aspetto importantissimo per quanto riguarda il mantenimento del territorio. Io spero che con questo documento si vada incontro a tutte queste richieste che sono state portate avanti dal territorio. Noi, come gruppo di Rassemblement Valdôtain, ci eravamo, a malincuore, astenuti già lo scorso marzo per l'approvazione di questo documento, perché a nostro avviso non dava risposte concrete soprattutto per queste piccole realtà, per molte piccole realtà che oggi mantengono il territorio senza tener conto dell'aspetto economico, ma solo per puro mantenimento e tradizione del territorio, con l'obiettivo di avere un panorama non solo agricolo, ma anche per l'aspetto turistico, che dia un'impressione diversa perché, come tutti noi sappiamo, avere un territorio curato è molto importante anche per l'aspetto turistico, e questo non ho bisogno di sottolinearlo. Che dire? Noi apprendiamo veramente e speriamo con un buon auspicio, che questo documento dia una risposta proprio al territorio, alle piccole realtà e quant'altro. Come ci siamo astenuti con l'altro documento, ci asterremo, però lavoreremo in modo costruttivo per riuscire a dare delle risorse maggiori in tutti i sensi, per riuscire ad avere un documento e dare delle risposte al territorio che veramente vadano a vedere quelle piccole realtà che oggi molte volte sono dimenticate, ma che danno un contributo importantissimo per il mantenimento del territorio, per contrastare incendi, alluvioni e quant'altro che purtroppo oggi le direttive europee - vanno benissimo, sono importantissimi e sono basilari- forse, con un territorio come il nostro, quando si parla di agricoltura, non vanno ad incidere abbastanza per quanto riguarda gli aspetti del nostro territorio. Io spero che con la legge 17 e con altre misure interverremo a favore di queste per far sì di dare delle risposte più dettagliate e più mirate possibilmente a tutte queste particolarità, perché continuino a mantenere il nostro territorio come è sempre stato mantenuto, come l'abbiamo ereditato dai nostri avi."
47989,XVI,20/11/2024,AGRICOLTURA,it,Bertin,Alberto,1966,M,Presidente,7,483,"Altri interventi? Chiudiamo la discussione generale, non vedo altre richieste. La discussione generale è chiusa. Se il Governo vuole intervenire in fase di replica, altrimenti mettiamo in votazione l'atto nel suo insieme. La votazione è aperta. La votazione è chiusa. Presenti: 34 Votanti: 19 Favorevoli: 19 Astenuti: 15 (Aggravi, Baccega, Brunod, Distort, Foudraz, Ganis, Guichardaz Erika, Lavy, Manfrin, Marquis, Minelli, Perron, Planaz, Restano e Sammaritani). L'atto è approvato."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,1,121,"Punto n. 7 all'ordine del giorno. Per illustrare la proposta di legge, si è prenotato il consigliere Lavy, ne ha facoltà."
47990,XVI,20/11/2024,"ENTI LOCALI, Comuni",it,Lavy,Erik,1995,M,LEGA VDA,2,16752,"La presente proposta di legge tratta di misure urgenti per contrastare lo spopolamento dei piccoli Comuni di montagna. La Valle d'Aosta viene considerata in toto una regione montana; sulle cartine che studiamo a scuola la percentuale di montagna è del 100%. Quest'aspetto noi, se siamo oggettivi, e soprattutto cresciuti rispetto a quando andavamo a scuola, non lo consideriamo veritiero, o almeno non in toto. Ci sono dei Comuni, o comunque parti di essi, che definirli montani è un vero e proprio insulto per chi la montagna sa davvero cos'è e la vive tutto l'anno. Dobbiamo essere in primis noi, dunque, a smettere di definirci interamente montani se vogliamo dare giustizia a chi in montagna ci vive davvero. Lo spopolamento tocca quasi tutti in Valle d'Aosta, tranne i Comuni della Plaine, in cui invece c'è un aumento generale della popolazione. Ma la differenza, ed è questo il senso della legge, è che lo spopolamento che tocca i piccoli Comuni mette a rischio l'esistenza degli stessi. Perdere 100 persone a Châtillon è sicuramente grave, perderne 10 a Rhêmes-Notre-Dame lo è molto di più. Ne va della vita sociale, economica, ne va del volontariato - basti pensare alle Pro Loco, ai Vigili del fuoco volontari, agli Alpini - e ne va della politica, ormai vediamo sempre le solite persone che si candidano, sempre che appunto si trovino ancora queste persone. E su questo voglio appunto porre l'accento: Comuni che a oggi non hanno più una massa critica sufficiente di popolazione per garantire una vita alla comunità sono dei Comuni destinati a non avere un futuro, sono destinati alla morte, perché è di questo che si tratta, e come può anche un giovane investire in un Comune che non ha un futuro? Spesso si fa l'errore di guardare l'aumento e la diminuzione della popolazione nei soli ultimi dieci anni, ovviamente devono essere tenuti in conto questi dati, ma soprattutto si deve analizzare il trend negli ultimi decenni. Èmile Chanoux già negli anni 20 diceva: ""Je suis originaire d'un pays de la Vallée d'Aoste où le dépeuplement fait le plus de ravages. J'ai pu constater l'épouvantable tristesse de ce pays de vieux"". È infatti a partire dall'Unità d'Italia che è cominciato lo spopolamento di tanti nostri piccolo Comuni e di tante frazioni alte di grandi Comuni, i dati dei vari censimenti lo dimostrano e questi sono facilmente reperibili sul sito dell'Istat. Se analizziamo appunto questo trend negli ultimi decenni i numeri sono impietosi, prendiamo alcuni esempi, appunto, a partire dall'Unità d'Italia. Nel 1861 Allein aveva 770 abitanti, ora 207; Chamois 322, ora 107; Emarèse 495, ora 217; Etroubles 1.032, ora 478; La Magdeleine 386, ora 100; Pontboset 708, ora 174; Rhêmes-Saint-Georges 777, ora 164; Valsavarenche 639, ora 161. Sono solamente alcuni esempi. Un fenomeno, come ho detto, che ha radici lontane; soluzioni non semplici, ma quelle proposte nella legge potrebbero essere alcune di queste. Questa proposta affronta infatti uno degli aspetti che potrebbero invertire il fenomeno dello spopolamento: il fatto che vivere in montagna costi di più e quindi siano necessari contributi, e soprattutto la defiscalizzazione. Una proposta che non ha mai preteso di essere risolutiva del problema, ma una proposta che deve essere, insieme ad altre, uno dei pezzi del puzzle, una proposta che possa permettere a chi vive in montagna di restarci e a chi vuole di ritornarci. Qualcuno potrebbe sostenere che più che agevolazioni alle persone fisiche, alle famiglie, bisogna garantire dei servizi - e sono totalmente d'accordo - ma il garantire i servizi deve andare di pari passo insieme all'aiuto economico diretto alle famiglie e a chi vuole investire in questi piccoli territori. Senza persone non possono essere garantiti servizi, senza servizi non può essere garantita la presenza di persone. Questi due temi devono andare a braccetto. I risultati attuali dello spopolamento dimostrano due aspetti: o che le misure adottate fino a oggi non sono sufficienti o che queste misure sono sbagliate, perché altrimenti non saremmo qui a parlare di una legge contro lo spopolamento. Al centro di questa proposta c'è anche l'aspetto culturale, una Valle d'Aosta urbana e urbanizzata è infatti una Valle d'Aosta in cui l'autonomia non ha più senso, perché questa terra diventerebbe, come tanti altri territori, senza specificità; una Valle d'Aosta urbana e urbanizzata è una ""Valle d'Aosta italiana in tutto"" e su questo si deve in ogni modo fare resistenza, nel nome di chi ha voluto le specificità di cui oggi godiamo. Ed ecco l'aspetto linguistico, culturale, di simbiosi con le terre alte da rinvigorire: è infatti prevista, per chi decidesse di tornare a vivere nei Comuni montani, la necessità di frequentare un corso di lingua e cultura francoprovenzale, di Titsch e Töitschu e di cultura Walser nei Comuni Walser, oltre che una campagna comunicativa delle misure della legge negli Stati francofoni e negli Stati germanofoni solamente per le comunità Walser, perché l'obiettivo sarebbe di attrarre nuovi abitanti da altri Stati, con l'obiettivo di cambiare vita. E, se noterete, nella copertura finanziaria dell'articolo 4, per il contributo per i nuovi residenti, lo Chéque Montagnard, l'ammontare è assolutamente prudenziale e in prospettiva, in quanto si tratta davvero di una scelta di vita che richiede tempo nella decisione. Una proposta reale, concreta, migliorabile, come ho detto dal primo giorno. Un articolato non banale che ora approfondirò. L'articolo 1, comma 1, enuncia la finalità e l'oggetto della presente proposta di legge, richiama gli articoli 31, 37, primo comma, e 44, secondo comma, della Costituzione. Al fine di contrastare il declino demografico dei piccoli Comuni di montagna, si promuove una misura per la natalità e un contributo per l'inserimento di nuovi residenti nei piccoli Comuni di montagna, valorizzando il particolarismo linguistico e culturale delle comunità locali. Il comma 2 garantisce un'esenzione dell'addizionale regionale IRPEF con il fine di dare un sostegno a chi già vive nei piccoli Comuni di montagna. L'articolo 2, comma 1, definisce quali sono i piccoli Comuni di montagna, cioè quelli che al 31 dicembre 2023 hanno una popolazione inferiore agli 800 abitanti e dove la sede del proprio municipio è al di sopra dei 650 metri di altitudine. Il comma 2 stabilisce che la Giunta regionale, entro trenta giorni dall'entrata in vigore della legge, approva l'elenco dei Comuni che presentano le caratteristiche di cui al comma 1 e lo aggiorna triennalmente. Alcuni chiarimenti sono necessari: è del tutto evidente che trovare una classificazione oggettiva è praticamente impossibile, perché ci sono veramente tanti aspetti che definiscono cosa sia montagna e cosa sia un piccolo Comune. I due indicatori individuati sembravano però i migliori per includere comuni piccoli, montani e non prettamente turistici. Nei ragionamenti iniziali alla legge, l'obiettivo era anche quello di comprendere i villaggi di montagna dei grandi Comuni, che non devono essere assolutamente di serie B e che, in tanti casi, sono in condizioni uguali a piccoli Comuni individuati dalla legge. Dopo un passaggio però dal dottor Ceccarelli, capo dell'Osservatorio economico e sociale, è emerso che a oggi non esistono dati disaggregati sui residenti per frazione in mano alla Regione, quindi a oggi è impossibile quantificare un eventuale onere derivante dall'applicazione delle misure della legge in parti di Comuni, ma è ovvio che, in prospettiva, questi dati dovranno esserci e, nel caso ci fosse la legge, ci dovrà essere quest'implementazione. L'articolo 3, comma 1, istituisce l'assegno di natalità Chèque Valdôtain, come misura volta a favorire l'incremento delle nascite e la valorizzazione della genitorialità nei piccoli Comuni di montagna. Il comma 2 evidenzia che l'assegno è corrisposto per dodici mensilità, fino a un massimo di 5 mila euro annui in favore dei nuclei familiari nel momento della nascita di un figlio e fino al compimento del terzo anno di vita del bambino, o dell'ingresso in famiglia di un minore, in adozione o in affido, fino a tre anni di età. Si prevede poi che i soggetti beneficiari dell'assegno di natalità siano i genitori residenti in un piccolo Comune di montagna della Regione Autonoma Valle d'Aosta, ovvero che trasferiscano la propria residenza in uno dei detti Comuni e che percepiscano un reddito complessivo determinato ai fini dell'imposta sul reddito delle persone fisiche fino a 50 mila euro. Una somma non di certo banale, ma che serve per dare aiuto alla classe media, non solamente ai meno abbienti. Il comma 4 sottolinea come la residenza nel piccolo Comune di montagna debba essere mantenuta per almeno dieci anni, pena la decadenza dell'assegno di natalità e la restituzione delle somme percepite. Dieci anni non è affatto un numero banale, ma è proprio perché è necessario nella serietà di base per intraprendere questo tipo di scelte di vita che è stato scelto questo numero. L'articolo 4, comma 1, istituisce un incentivo per i nuovi residenti nei piccoli Comuni di montagna, lo Chèque Montagnard. È previsto un contributo economico per un triennio pari a 5 mila euro annui per i nuclei familiari che trasferiscono la propria residenza in un piccolo Comune di montagna della Regione e la mantengono per almeno 10 anni. Nel comma 2 sono inseriti i requisiti che i componenti del nucleo familiare devono possedere: essere cittadini italiani o di uno Stato membro dell'Unione europea, ovvero apolidi o stranieri con regolare permesso di soggiorno; percepire un reddito complessivo, determinato ai fini dell'imposta sul reddito delle persone fisiche fino a 50 mila euro e almeno due componenti del nucleo familiare devono avere un'età, alla data di richiesta del contributo, inferiore a 70 anni, perché comunque non avrebbe senso favorire l'arrivo di pensionati che sicuramente potrebbero dare in prospettiva meno valore ai piccoli Comuni. Al comma 3 si dichiara che, per coloro che già risiedono nel territorio regionale, per potersi trasferire e avere accesso al contributo, il Comune di provenienza deve avere una popolazione non inferiore ai 3 mila abitanti al 31 dicembre 2023, perché ovviamente non ci si deve rubare residenti fra piccoli Comuni o comunque Comuni di non così grandi dimensioni all'interno della Valle. Il comma 4 stabilisce che per avere accesso al contributo, il nucleo familiare richiedente deve dichiarare e dimostrare che l'immobile ubicato nel Comune di nuova residenza (sia esso di proprietà o derivante da un contratto di locazione di comodato o altro titolo equivalente) sia destinato a dimora abituale per tutto il periodo di godimento del beneficio. Il comma 5 sottolinea che l'importo del contributo di cui al Comma 1 è raddoppiato qualora i nuclei familiari richiedenti avviino nel piccolo Comune montano di nuova residenza, un'attività imprenditoriale, anche attraverso il recupero di beni immobili del patrimonio storico artistico, mentre il coma 6 sottolinea che il contributo di cui al comma 1 è cumulabile con l'assegno di natalità di cui all'articolo 3. L'aspetto culturale e linguistico, in ottica d'integrazione nella comunità locale, è centrale nel comma 7, infatti, ai fini del conseguimento del contributo, tutti i componenti del nucleo familiare di età compresa tra i 7 e i 69 anni di età, che non siano affetti da disabilità, ai sensi delle disposizioni vigenti, devono frequentare, entro i primi due anni di trasferimento della propria residenza in un piccolo Comune di montagna, un corso di Francoprovenzale e di cultura Francoprovenzale, di töitschu e di titsch di cultura Walser nel Comune di Issime/Eischeme e di Gressoney-Saint-Jean/Onderteil e Gressoney-La-Trinité/Oberteil. Nel comma 8 si specifica che la Giunta regionale, entro 60 giorni dell'entrata in vigore della presente legge, con propria deliberazione, individua le modalità di organizzazione del corso di quel comma 7, ivi compresi gli enti e le associazioni autorizzati all'insegnamento. È essenziale da un lato integrare e dall'altro stimolare in maniera forte anche la popolazione che già risiede in un piccolo Comune dell'importanza delle proprie lingue e culture. L'articolo 5, comma 1, stabilisce che la Giunta regionale, entro sessanta giorni dall'entrata in vigore della presente legge, con proprie deliberazione, disciplina i criteri e la modalità di assegnazione dell'assegno di natalità con l'articolo 3 e del contributo di cui all'articolo 4, nonché d'intesa con il CPEL, le competenze in merito ai relativi controlli. Il comma 2 sottolinea come gli Enti locali abbiano la possibilità d'integrare con proprie risorse l'importo dell'assegno di natalità e del contributo di cui all'articolo quattro, mentre nel comma 3 si rimarca che il CPEL e i piccoli Comuni di montagna assicurano l'attività di supporto per promuovere la diffusione delle informazioni in materia di accesso all'assegno di natalità e al contributo di cui all'articolo 4. Il comma 4 tratta l'aspetto comunicativo, infatti la Regione, anche tramite i suoi enti strumentali, deve promuovere una campagna comunicativa in merito all'accesso all'assegno di natalità e del contributo di cui all'articolo 4 negli Stati dell'Unione europea francofoni e germanofoni. La campagna comunicativa negli Stati germanofoni è volta a incentivare l'insediamento di nuovi nuclei familiari germanofoni solamente nei Comuni Walser di Issime/Eischeme, Gressoney-Saint-Jean/Onderteil e Gressoney-La-Trinité/Oberteil. Tutto ciò è assolutamente fondamentale per mantenere sempre un'identità viva dal punto di vista culturale e soprattutto una specificità, in particolar modo, verso i Comuni Walser. L'articolo 6 tratta di una misura concepita per dare aiuto a chi già abita nei piccoli Comuni di montagna. Un primo passo per un grande obiettivo, una maggiore defiscalizzazione di chi vive in montagna e che ha evidentemente costi in più che devono essere controbilanciati. Nel comma 1, infatti, per il periodo d'imposta 2024/2025/2026, anche se poi la misura diventerebbe strutturale, i soggetti con reddito complessivo, determinato ai fini dell'imposta sul reddito delle persone fisiche, fino a 50 mila euro e che abitano nei piccoli Comuni di montagna, sono esentati dal pagamento dell'addizionale regionale IRPEF. Per la prima volta, credo, si affronta in modo sistematico il tema della defiscalizzazione in alcune aree, solamente in alcune aree, che hanno dei costi maggiori. Una strada, credo, che sia da seguire. L'articolo 7 inserisce la clausola valutativa, mentre l'articolo 8 definisce le disposizioni finanziarie. Ecco, mi soffermerò un momento sulle disposizioni finanziarie, perché chi ha approfondito la legge si sarà chiesto il motivo della loro lunghezza. Basandosi sui dati ricevuti dal dottor Nuvolari a fine febbraio del 2024, relativi ai soldi stanziati ma non ancora impegnati sulle varie missioni e sui vari programmi, è stato svolto un lavoro approfondito per reperire le coperture. Una legge che riguarda gli Enti locali - qualcuno mi ha suggerito - si sarebbe dovuta basare sulle risorse dei trasferimenti correnti agli Enti locali. Ecco, a ciò mi sono totalmente opposto, in quanto gli Enti locali non navigano nell'oro e perché, nel caso fosse approvata la legge, in prospettiva dovrebbero continuare a essere mantenuti tutta una serie di servizi o a essere implementati dei servizi, quindi tagliare fondi dei trasferimenti correnti agli Enti locali sarebbe stato sbagliato. Si è cercato allora di reperire fondi andando a toccare nel modo meno impattante possibile diverse missioni, con il fine appunto di evitare che si dicesse: ""Con questa legge però si tagliano i fondi alla sanità, all'istruzione, alle opere pubbliche"" e quant'altro. Spero che questo sforzo sia stato apprezzato, lo sforzo di non fare ragionamenti banali, semplicistici, di reperimento di risorse, in modo solamente da far quadrare i conti, ma uno studio approfondito che permettesse un tentativo di reperimento di fondi il più equo e il meno impattante possibile. Poi, appunto, ci fosse la volontà politica di andare avanti... le risorse si potevano benissimo trovare anche in altre missioni e in altri programmi. Il parere sulle coperture finanziarie della legge, dato il 7 ottobre, è stato negativo ma d'altronde cosa ci si poteva aspettare dopo che la legge è stata discussa sette mesi dopo la nomina del relatore avvenuta l'11 aprile? È ovvio quindi che le risorse fossero già state spese. Questa era, in sintesi, la proposta di legge. Ringrazio i colleghi della Lega per il sostegno, gli uffici che hanno fatto davvero un lavoro importante e anche i Consiglieri di maggioranza che, votando contro in Commissione a questa legge, hanno permesso la sua discussione in aula."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,3,318,"La proposta di legge è stata illustrata. Prima di aprire la discussione generale, comunico che in data odierna il consigliere Ganis ha comunicato il ritiro della propria firma dalla proposta di legge. Apriamo la discussione generale, la discussione generale è aperta. Consigliere Restano si è prenotato, ne ha facoltà."
47990,XVI,20/11/2024,"ENTI LOCALI, Comuni",it,Restano,Claudio,1964,M,RV,4,4696,"Intervengo a nome del gruppo di Rassemblement Valdôtain. Abbiamo aspettato con una certa curiosità il confronto in Commissione sul testo di legge proposto dai colleghi della Lega per comprendere qual era il posizionamento della maggioranza e soprattutto comprendere se vi erano delle evoluzioni in merito alla norma proposta e all'articolato. Perché dico questo? Perché abbiamo lavorato sull'argomento, tant'è che avevamo presentato anche un'iniziativa ispettiva e abbiamo espresso in Commissione dei dubbi che hanno portato all'astensione, dei dubbi in merito alla possibilità di applicare questa norma e soprattutto all'opportunità di coordinarla con un testo di legge statale che è stato presentato proprio da Rassemblement Valdôtain ed emendato in prima Commissione, producendo un testo di Commissione. Abbiamo appreso oggi dell'assenza degli emendamenti, forse alla luce di come si è collocata in Commissione la maggioranza, che ha espresso un voto negativo. Dal nostro punto di vista questa norma - che apprezziamo, perché apprezziamo lo sforzo e la volontà dei colleghi della Lega - poteva essere più ambiziosa, molto più ambiziosa, poteva prevedere appunto un collegamento, come abbiamo detto, con la norma che prevede l'istituzione delle zone franche montane, poteva alla luce anche di quanto detto dal relatore in maniera corretta e onesta ...non aveva l'ambizione di essere risolutiva del problema e affronta uno degli aspetti che potrebbero, insieme a tanti altri, produrre un'inversione o agevolare un'inversione dello spopolamento. È evidente che, rispetto ai dati che ci ha proposto il collega, lo spopolamento negli ultimi decenni e anche molto di più è stato importante, noi ci limitiamo a guardare il trend degli ultimi anni, come da lui detto, ed è già questo significativo. Le abitudini dei Valdostani sono cambiate, sono cambiati gli stili di vita, le ambizioni, il modo d'intraprendere la montagna, ma noi abbiamo dei dubbi rispetto alle definizioni, alla definizione proposta ed è di difficile applicazione, ""Sopra i 650 metri, con sotto una certa popolazione"", però, come è già stato detto, tutta la Valle d'Aosta viene ritenuta zona di montagna. Vi sono sì delle differenze, però possiamo noi affermare che un Comune sotto i 600 metri, che però vive un fenomeno di dissesto idrogeologico importante, una marcata arretratezza economica, non sia degno di usufruire di questa norma? Possiamo noi affermare che un Comune a 500 metri - con delle difficoltà oggettive per quanto riguarda i flussi turistici, la promozione del territorio - non sia degno di usufruire di questa norma? É molto difficile. È molto difficile dire chi può essere all'interno, compreso nella norma o meno, ma soprattutto quello che noi riteniamo sia opportuno verificare e fare è coordinare il nuovo testo, quale quello proposto dai colleghi, con i testi già esistenti, con quanto già si sta attuando sulla montagna, e questa è una cosa importante. Noi valorizziamo prevalentemente l'aspetto produttivo, come possiamo dire che l'agricoltura non è importante in montagna? Questo testo non parla di agricoltura, forse perché è già ricompresa in altri testi, ma, in certe zone montane, è importante valorizzare l'agricoltura, è importante defiscalizzare così come proposto dai colleghi, ma la norma sulla zona franca di montagna che abbiamo proposto interessa anche altre tipi d'imposte, interessa l'IRAP, sarebbe importante coordinarla con questa norma. Noi vediamo, in questa proposta, una proposta interessante, ma che deve avere necessariamente un'evoluzione. Il nostro gruppo sta lavorando su delle misure da proporre, abbiamo lavorato anche su un testo da proporre, aspettavamo la discussione di oggi, aspettiamo il bilancio, verifichiamo cosa può bollire in pentola, manteniamo un'alta attenzione su questa norma, su quest'argomento, come penso facciano i colleghi di tutte le forze politiche, il Governo compreso. Riteniamo necessaria una norma, vi sono altre Regioni che hanno già provveduto, parlo di almeno sei Regioni: Veneto, Trentino, Toscana, Abruzzo, Piemonte e Lombardia. Crediamo che la Valle d'Aosta debba produrre un testo importante sull'argomento, non debba lasciare indietro nessuno, ma soprattutto debba permettere di evidenziare, di porre all'attenzione del Consiglio regionale tutte le particolarità della nostra regione, che non dipendono dalla densità di popolazione e dalla quota, ma debba considerare altri problemi, altre particolarità. Il collega si esprimerà per quanto riguarda il voto del gruppo, lascio al Consiglio queste considerazioni, credendo di aver dato la possibilità di ragionare, soprattutto in prospettiva futura, su quello che si potrà magari fare insieme."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,5,33,Consigliere Jordan ne ha facoltà.
47990,XVI,20/11/2024,"ENTI LOCALI, Comuni",it,Jordan,Corrado,1973,M,UV,6,4762,"A integrazione di quanto è stato detto, crediamo che sia necessario che il Consiglio regionale lavori su queste misure, per favorire il vivere in montagna, per favorire i nostri Comuni, i Comuni della regione che possono essere considerati, così come è stato già detto, marginali. La crisi demografica, lo spopolamento e la chiusura di attività sono tutti elementi che vedono coinvolti, ahimè, molti Comuni, quindi situazioni che devono essere affrontate, per quanto sia possibile, con gli strumenti di cui abbiamo a disposizione, in una visione strategica, con politiche cosiddette strutturali di più lunga durata e non con interventi spot o limitati. Combattere lo spopolamento nei piccoli Comuni di montagna richiede necessariamente un approccio integrato complessivo, che quindi integri le politiche regionali con quelle statali e che consideri le esigenze delle comunità locali e le potenzialità del territorio. Non credo che ci sia una ricetta miracolosa per risolvere una tendenza che ha molteplici cause e che oggettivamente è molto più complessa di quanto si possa evidenziare oggi in questo dibattito. Trovo e troviamo interessante la proposta presentata dal collega Lavy, se non altro per aver messo a disposizione di tutti alcune proposte operative, proposte che però devono rientrare in un processo virtuoso di azioni, tra cui i bonus, così come previsti, possono essere utili, ma non possono essere considerati come azioni strutturali e sistematiche. Azioni che, pur essendo complesse, possono dimostrarsi sicuramente più efficaci. Credo che sia necessario e opportuno che questo confronto sia approfondito e integrato con le proposte che sono state illustrate qui in Commissione, in occasione della discussione sull'applicazione della zona franca, ma ancora, e aggiungo, devono essere messe a fattor comune tutte le iniziative che, in ambito istituzionale, ma anche esternamente alle istituzioni, mi riferisco all'Università, al sistema delle organizzazioni sindacali: tutte iniziative che in qualche modo possono contribuire ad aiutarci a trovare la ricetta corretta. E ancora aggiungo che occorre far riferimento inevitabilmente alla legge sulla montagna, attualmente in discussione al Parlamento, e alle interessanti iniziative che questa legge potrebbe introdurre anche per il nostro territorio. Solo così, solo dopo, adesso è prematuro, potremmo avere un quadro completo delle opportunità che si potrebbero mettere in campo e che dovrebbero, come dicevo prima, integrarsi alle tante azioni già presenti nella nostra regione, non dobbiamo dimenticarlo, azioni che favoriscono i piccoli Comuni. Penso all'istruzione, alla realtà delle scuole sussidiate, ma ancora alle politiche sugli impianti delle piccole stazioni di sci, alla grande perequazione in ottica federalista di trasferimenti regionali che vedono risorse importanti ai Comuni più piccoli e, ancora, alle politiche sociali, che al di là delle difficoltà che sono evidenti, sono importanti e se guardiamo le altre regioni non ne troviamo così attive. A titolo di contributo alla discussione, indico alcune azioni che potrebbero essere oggetto di un'analisi complessiva che, in parte, sono già attuate e sono efficaci, ma in alcuni casi potrebbero essere maggiormente sviluppate. È evidente che sarebbe importante poter inserire sgravi fiscali per le persone fisiche e giuridiche, se ne parlava negli interventi precedenti - e non basta l'addizionale regionale, sarebbe necessario fare di più, ma la materia è di competenza statale, come ha detto il collega Lavy, ed è da approfondire - oppure con azioni legate alle imposte e ai tributi sulle abitazioni, ma qui c'è un problema di copertura finanziaria importante. Dobbiamo favorire gli spazi di coworking e il miglioramento delle connessioni, la connettività internet nelle zone marginali deve essere distribuita, questo per favorire lo smart working, sostenere il lavoro da remoto per i residenti o per i proprietari delle seconde case. Dobbiamo favorire ancora di più il miglioramento della qualità della vita relativamente ai servizi essenziali nella sanità, con le strutture territoriali e con la telemedicina, potrei aggiungere. Dobbiamo incentivare ancora di più le politiche di ristrutturazione degli immobili non utilizzati, così come immaginare politiche di sostegno all'abitazione anche in questi territori, o ancora campagne di marketing territoriale, per attrarre nuovi residenti e nuovi turisti, puntando su un'immagine di qualità della vita legata alla montagna e alla natura. Infine, e sono consapevole di non aver fatto un'analisi esaustiva, sono utili, anzi, sono necessarie, collaborazioni tra gli enti locali, al fine di definire reti intercomunali di servizi per condividere risorse e sviluppare progetti comuni."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,7,35,"Consigliera Minelli, ne ha facoltà."
47990,XVI,20/11/2024,"ENTI LOCALI, Comuni",it,Minelli,Chiara,1966,F,PCP,8,4731,"Abbiamo letto già tempo fa la proposta dei colleghi della Lega e abbiamo ascoltato con interesse anche la relazione del collega Lavy, una relazione di cui, anche nel testo che accompagna la legge, abbiamo apprezzato l'approfondimento che è stato fatto della situazione che riguarda molti Comuni della nostra regione. È un'analisi approfondita, puntuale, si nota che c'è dietro un lavoro, un lavoro anche serio di approfondimento, e riconosciamo che c'è stato da parte vostra uno sforzo nel presentare questa proposta di legge, nella quale ravvisiamo, però, alcuni elementi di debolezza che suscitano, anche da parte nostra, delle perplessità. La prima riguarda proprio anche l'individuazione dei Comuni che sono inseriti nell'elenco di quelli che beneficerebbero delle misure proposte, e - l'ha spiegato anche il collega Lavy - è stata trovata una sintesi tra i parametri relativi al numero di abitanti inferiore a 800 unità e la sede del municipio al di sopra dei 650 metri. Questo porta ad avere, in questo elenco, Comuni che sono estremamente diversi e che difficilmente possono anche essere considerati per quello che riguarda le criticità, i rischi, la situazione economica. Faccio un esempio per tutti: è sicuramente diversa la situazione tra Pontboset e Torgnon, perché sappiamo benissimo - e anche i dati della popolazione che ha citato il collega Lavy lo dicono - che non è tanto una questione solo di abitanti, ma di situazione di sviluppo o di non sviluppo che porta queste due realtà - faccio solo questo esempio - ad essere molto diverse. Vivo in uno dei Comuni che rientrerebbero proprio nell'elenco e devo dire che ci sono alcune altre perplessità: l'ha detto anche il collega Lavy che bisognava trovare un sistema anche per quello che riguardava gli aiuti concreti, quindi i contributi, o il sistema dei servizi. Noi crediamo che una proposta di legge, che vada davvero a intervenire e ad aiutare le realtà di questi Comuni, dovrebbe privilegiare, piuttosto che una serie di contributi, l'introduzione o l'implementazione, perché non è che non ci siano dei servizi, ma l'implementazione di servizi. C'è poi un aspetto anche che non ci sembra così facile da applicare, è quello per esempio della condizione che bisogna rispettare per mantenere quello che avete chiamato Chèque Valdôtain e l'altro relativo alla natalità, lo Chèque Montagnard. Si dice che la condizione sine qua non è che venga mantenuta per dieci anni la residenza nel Comune in cui si è ottenuto questo contributo. Ora noi sappiamo che c'è in atto una dinamica degli spostamenti della popolazione che è molto forte; io parlo proprio del Comune dove abito, che conosco bene: abbiamo degli spostamenti di popolazione molto veloci, persone che vengono, bambini che frequentano la scuola per un periodo e che poi si spostano, e non credo che la possibilità di avere questi 5 mila euro per la nascita del bambino o per la residenza nel Comune, possano costituire una forte attrattività e una motivazione per restare nel tempo su quel territorio. Per quanto riguarda Chèque Montagnard e Chèque Valdôtain, si dice poi che sarebbe necessario, per ogni nuovo nucleo familiare che deciderà di trasferirsi in uno dei piccoli comuni di montagna, frequentare un corso di lingua o di cultura francoprovenzale o di lingua Titsch o Töitschu. Io credo che sia già molto difficile - penso soprattutto alle persone che arrivano da paesi lontani, ma non soltanto - creare le condizioni perché ci sia una possibilità di comunicazione quotidiana, quindi di conoscenza della lingua italiana o francese, e penso che l'apprendere anche le nostre lingue e i nostri dialetti debba essere una cosa legata a una volontà d'integrazione che alcune persone hanno. Io faccio riferimento alla mia realtà, noi abbiamo persone che sono di origine rumena o marocchina che parlano benissimo il patois, ma non è stata un'imposizione, lo hanno imparato stando con la popolazione, creando dei legami e avendo anche una volontà personale d'integrazione, di conoscenza del territorio. Un corso imposto per ogni nucleo familiare che verrebbe a risiedere in questi Comuni ci pare un po' una forzatura. Stessa questione per l'assegno di natalità, che è come l'altro. Pur apprezzando quindi lo sforzo che è stato fatto e condividendo alcune delle valutazioni che sono state fatte, perché è sicuramente un problema, quello che abbiamo dello spopolamento della media montagna, pensiamo che forse la riflessione debba essere più ampia, più articolata e puntare su una gamma di servizi che devono essere garantiti a chi ha deciso, volontariamente o meno volontariamente, di continuare a vivere in montagna o di venire a vivere nella media montagna, per cui il nostro voto sarà un voto di astensione."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,9,38,"Consigliere Chatrian, a lei la parola."
47990,XVI,20/11/2024,"ENTI LOCALI, Comuni",it,Chatrian,Albert,1975,M,UV,10,7725,"Mi associo ai ringraziamenti, collega Lavy, per il lavoro che è stato fatto e permettetemi qualche ragionamento su questa proposta di legge, ma soprattutto sull'impianto architettonico proposto dal collega. Dobbiamo guardarci onestamente, attorno a quest'aula vi è una Valle d'Aosta completamente diversa rispetto ai numeri e ai passaggi che sono stati fatti anche in relazione, quindi dobbiamo assolutamente conoscere la nostra storia, dobbiamo assolutamente conoscere le nostre potenzialità, e ce ne sono tante, ma dobbiamo avere anche la capacità di come accompagnare il percorso sul piano legislativo nostro: cosa si è fatto, cosa si sta facendo ma soprattutto cosa si può o si deve ancora fare. Sicuramente dello spazio c'è, se oggi affrontiamo questo tema in questa maniera è perché riguardo a tutta una serie di misure, leggi, sostegni, riguardo all'identità e anche alla cultura, nonostante tutto, possiamo dircelo - non è bello magari come vocabolo - ma abbiamo tenuto. Se guardiamo il nostro vicino Piemonte, se guardiamo la nostra vicina Lombardia, le loro vallate laterali, io penso che siamo stati abbastanza bravi, ma probabilmente dobbiamo assolutamente avere quella capacità di trovare altre soluzioni. Per trovare altri sostegni - io metto però al centro non la questione economica, non la questione finanziaria -metto al centro la qualità della vita. La proposta di legge è ""Misure urgenti per contrastare lo spopolamento dei piccoli Comuni di montagna"", che siano piccoli, medi o una via di mezzo poco importa. Io penso che la sfida più importante sia garantire 365 giorni all'anno dei servizi, perché poi il rischio - e parlo di dove abito, dove conosco assolutamente di più - è che alle terre alte turistiche per nove mesi vengano garantiti tutti i servizi, ma che in quegli altri tre mesi siano praticamente dei paesi fantasma. Le terre turistiche medie forse riescono a garantire per 12 mesi tutta una serie di servizi pubblici o privati, ma con tantissime difficoltà, ma poi abbiamo una media montagna che forse - ricordo il passaggio che faceva prima la collega - soffre più degli altri, perché non ha quelle potenzialità turistiche e, quindi, non ha, né in stagione né fuori stagione, tutta una serie di servizi che invece gli altri due elementi che ho messo in evidenza hanno. In tutto questo, indubbiamente, penso che la parte più delicata sia quella legata alla conciliazione lavoro-famiglia. Qual è l'obiettivo per poter creare quelle condizioni affinché delle famiglie, nuove o non nuove, decidano di vivere e non sopravvivere in alta o in media montagna? È riuscire a conciliare il lavoro... Apro una parentesi: nelle terre alte ce n'è parecchio nelle due stagioni, chiudo la parentesi. Nelle terre intermedie, quindi nella media montagna, è più delicato, ma lì possiamo lavorare in una maniera diversa con i trasporti e su questo apro un'altra parentesi: mi sembra che gli sforzi come pubblico che si stanno facendo siano degli sforzi veramente importanti, lo metto in evidenza conoscendo molto bene gli sforzi che il pubblico sta facendo ma, nonostante tutto, oggi, per una famiglia che abita in una media montagna, o nelle terre alte, e non ha il mezzo privato, vi assicuro che non è semplice , se il lavoro non è in loco, la conciliazione famiglia-lavoro. Ho portato degli esempi che tutti conosciamo, ma forse ogni tanto è importante anche ribadirceli e metterli in evidenza. Tornando sulla questione, ripeto, degli spunti sono interessanti all'interno di questo impianto, devono poi però essere accompagnati... di uno è già stato detto da altri colleghi: dalla legge della montagna, che speriamo che trovi a livello politico montano, da chi quantomeno conosce questi territori e queste necessità... e, dall'altra parte, dalla norma d'attuazione che ci potrà dare la possibilità di andare, perché no, a normare ulteriormente con delle misure e con degli strumenti anche innovativi, anche di natura economico finanziaria, ma li metto come in ultima battuta, perché forse la sfida più importante sul piano più politico nostro è riuscire a far passare quel messaggio legato al fatto che diventa una scelta di vita importante ma diversa rispetto all'asse centrale della vallata principale che è quella che da Pont-Saint-Martin arriva fino a Courmayeur. In tutto questo non possiamo nasconderci, collega Lavy, lei forse è amante come me dei numeri, ma poi, nel momento in cui si conoscono i numeri, bisogna trovare delle soluzioni alle criticità. Abbiamo una demografia in calo che è fortissima, nel 2012-2013-2014 i nati in Valle d'Aosta erano circa 1.300, oggi i nati in Valle d'Aosta negli ultimi due anni sono circa 700; è un ulteriore elemento: nonostante tutti gli sforzi che stiamo facendo come Regione Autonoma, questi sono dei dati indubbiamente crudi, ma che non solo devono farci riflettere, ma che ci devono spronare a trovare ulteriori soluzioni. Termino dicendo che su questa base, sul fatto - speriamo nel breve periodo - che si possa approvare a livello nazionale la legge sulla montagna, che si possa mettere insieme, comunque, tutte quelle misure che oggi sono inserite in diverse leggi regionali. Andremo fra qualche settimana ad approvare il bilancio 2025-2026... la dignità che questa maggioranza, e io spero che anche altre forze politiche approvino quegli articoli ...diamo di nuovo nuovamente delle certezze al sistema degli Enti locali; Enti locali, Comuni, che garantiscono buona parte dei servizi sui territori, Enti locali che danno quei servizi soprattutto lei citava i piccoli, medi o un po' più grandi Comuni di media e di alta montagna. Senza questi strumenti, io penso che oggi le nostre vallate laterali sarebbero simili a quelle piemontesi e, ahimè, simili a quelle lombarde. Lei ha riportato molto bene all'interno della relazione, facendoci tornare nel 1860-1870, quando la Magdeleine e Chamois avevano X abitanti; io abito a Torgnon e La Magdeleine non ha 100 abitanti, Chamois non arriva a 100 abitanti, e Torgnon e Antey insieme arrivano a malapena a 1.000 abitanti. per fare degli esempi. Prima la collega Minelli, giustamente, metteva in evidenza la differenza fra un Pontboset e un Torgnon, ma io non farei la guerra dei poveri e cercherei di trovare delle soluzioni per poter non far sopravvivere delle persone in media o in alta montagna, ma per poter, invece, riuscire insieme a garantire quella qualità della vita - che poi alla fine è il nostro ruolo, quello di creare le migliori leggi, legiferare per raggiungere quei determinati obiettivi - affinché le persone, le famiglie decidano di fare delle scelte drastiche, perché, vi assicuro, mettendo solo insieme i principali -servizi, trasporti, scuola, sanità, sport, politiche di aggregazioni, Enti locali, lavoro e conciliazione del lavoro (ne ho messi otto) - se uno si ferma solo esclusivamente alla questione economico-finanziaria, se ci fossero tutte le misure che come Regione mettiamo in campo, io penso che le nostre vallate sarebbero completamente diverse. Nonostante questo, si può probabilmente fare un ulteriore sforzo, un ulteriore colpo di reni, sarebbe bello riuscire a farlo insieme, questa può essere anche una base di partenza interessante, intrecciando delle proposte che sono anche innovative, ma, se posso dare un consiglio, collega Lavy, mettiamo un po' da parte la questione esclusivamente fiscale, economica, finanziaria, le assicuro che la parte più importante è - secondo il mio punto di vista, il nostro punto di vista anche come gruppo - riuscire a rendere migliore la qualità della vita delle persone che scelgono di rimanere comunque, perché tanti, sovente, amano la montagna, il sabato pomeriggio e la domenica mattina, ma viverci 365 giorni è una scelta di vita."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,11,33,Consigliere Perron ne ha facoltà.
47990,XVI,20/11/2024,"ENTI LOCALI, Comuni",it,Perron,Simone,1979,M,LEGA VDA,12,2822,"Interverrò brevemente, anche cogliendo lo spunto ultimo del collega Chatrian. Io mi astrarrò dalle questioni fiscali, le questioni più economiche, perché penso che questa legge, con il lavoro che il collega Lavy ha fatto, sia un po' un tentativo - che definirei anche originale e pienamente nel solco di un vero spirito autonomistico - di creare anche un qualcosa di nuovo, cioè se noi siamo qui, alla fine il ruolo più alto che noi possiamo avere come Consiglieri è appunto quello di legislatori, quindi un tentativo che, ripeto, io considero encomiabile proprio anche per questo senso di novità, di originalità che viene messo sul tavolo; anche pionieristico come tentativo, sicuramente - tutti i tentativi pionieristici, hanno i loro difetti, cioè potranno sicuramente averne, e qui i colleghi che fanno degli appunti su alcune particolarità della legge, chiaramente hanno le loro ragioni - ma, ripeto, è un tentativo pionieristico e in questo modo va valutato. Secondo me, questa proposta di legge dimostra un notevole interesse, anche perché, di sottofondo, oltre alle questioni economiche e fiscali - su cui i colleghi sono molto più ferrati di me, che sono un ragioniere terrificante da quel punto di vista - ci sono altri temi al di sotto: quello ad esempio dell'identità, che è un tema fondamentale, e che in qualche modo questa legge va a toccare. Se noi ci chiediamo oggi chi sono i Valdostani, oggi, nel 2024, come possiamo fare a definire i Valdostani nel 2024, quando già a partire dal secolo scorso, a partire dal fascismo, abbiamo avuto le prime ondate migratorie? pensiamo ai Veneti, poi pensiamo al dopoguerra con l'immigrazione calabrese, e oggi immigrazioni da varie parti del mondo. In questa legge quindi vi è un tentativo - a mio avviso, forte e intelligente - di proporre delle soluzioni che possano favorire chi può e vuole integrarsi sul territorio valdostano e far parte di una comunità, una comunità che utilizza in questo caso il mezzo linguistico come un sistema per rendere partecipi, ma che viene messo sul tavolo. Io capisco la collega che dice: ""Metterlo come obbligatorio diventa un qualcosa di..."", però è un tentativo di creare una coesione, creare una comunità, sulle basi che sono le nostre caratteristiche identitarie, perché il francese, e forse ancor più il francoprovenzale, è qualcosa che noi non dobbiamo perdere. In conclusione, è già stato detto praticamente tutto dalla relazione del collega, rimarco che, con questo tentativo, il nostro partito dimostra in un certo senso una vitalità e uno spirito pionieristico di presentare delle leggi che sono anche nuove e che, pur con qualche difetto, certamente vanno a significare, da parte nostra, una volontà di guardare anche oltre gli orizzonti che sono stati utilizzati finora da chi ha governato la regione negli ultimi anni."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,13,31,Consigliere Lavy ne ha facoltà.
47990,XVI,20/11/2024,"ENTI LOCALI, Comuni",it,Lavy,Erik,1995,M,LEGA VDA,14,11486,"Ringrazio i colleghi per il dibattito. Andrò con ordine, per cercare di rispondere anche alle varie questioni che sono state messe sul piatto, perché sapevo benissimo che alla fine i toni delle risposte sarebbe stati questi, una sorta di benaltrismo, la necessità di fare un provvedimento globale, la necessità di fare delle riflessioni e va bene, andiamo avanti anni, anni e anni a fare le riflessioni, però il fenomeno lo vediamo, ma, appunto, vado con ordine, cominciando dalle parole del collega Restano, che ha chiesto se, in qualche maniera, non si potesse mettere in relazione questo testo con quello sulle zone franche montane, che noi abbiamo assolutamente appoggiato, perché è qualcosa d'interessante, che ha però un limite: la temporaneità, per cui se si applica una zona franca montana in un certo territorio, dura tot anni e poi la condizione rimane, ritorna come quella precedente, perché i deficit strutturali del territorio rimangono. Se uno è a mezz'ora di strada da Aosta, non è che con la zona franca montana venga ridotto quel tempo lì, rimane sempre mezz'ora di strada, è così; sicuramente è molto interessante, ma la zona franca ha un carattere di temporaneità, quindi dopo tot anni quelle misure terminano. Se si fosse voluto avere collaborazione, era possibile farlo, perché il testo sulle zone franche montane è stato promosso mi sembra a luglio, se non ricordo male, e questa legge è depositata dal mese di aprile, quindi ci fosse stata la volontà di parlarsi, questa c'era. Ho notato, è l'ho già detto in discussione di quella legge, che però avete preso spunto da questa legge, dall'articolo 6, quello sull'esenzione dell'addizionale regionale IRPEF: voi l'avete messa un poco più in generale, però questa non mi sembra tanto collaborazione ma, più che altro, altro, e qui per la proposta di legge statale - sicuramente è una proposta interessante - almeno un articolo è stato un po' copiato. Sui criteri, è ovvio e l'ho detto io in primis: i criteri sono assolutamente discutibili, cioè oggi chi è che può definire cos'è montagna e cosa non è montagna? Abbiamo fatto un tentativo, ma il vostro dov'è? Perché è facile dire: ""Eh, questi criteri, 800 abitanti, 650 metri, non vanno bene, bisogna trovarne altri"", e quali sono questi altri? Quali sono? È facile dirlo, no? Provate a metterne giù alcuni e poi ragioniamoci. Io il primo giorno che sono arrivato in Commissione ho detto: ""Se avete delle proposte, fatele""; proposte zero, nemmeno una, quindi non si venga a dire che i criteri sono sbagliati, non sono del tutto convincenti, sono il primo a dirlo, ma se avevate una proposta migliore dovevate farla. Io di proposte non ne ho viste. Il collega Jordan ha detto che questa sarebbe una legge che ha interventi a spot e limitati: non so se il testo sia chiaro, mi sembra di sì, queste misure sono strutturali, quindi, se venisse approvata questa legge, le misure durerebbero nel tempo fino a che uno vuole, tutti i due i contributi e anche l'esenzione addizionale IRPEF. Ho inserito il triennio perché sono stato obbligato a inserirlo, perché bisogna basare sul periodo di imposta sul triennio, ma anche quella misura sarebbe stata strutturale. Poi sono d'accordo che non basta l'esenzione addizionale regionale IRPEF, sono d'accordo, ma intanto cominciamo a fare questo se è possibile e se c'è la volontà, visto che si parla tanto di montagna. Per la questione della scelta di vita, i 10 anni, il fatto del corso francoprovenzale Titsch e Töitschu: un provvedimento del genere, portare delle persone a vivere in un contesto come quello montano, che non è assolutamente semplice, anzi, è una scelta di vita seria, molto seria... per cui uno lo sa che, se decide di venire a vivere in quel territorio lì e accede ai contributi, deve rimanere lì per dieci anni. Se uno ha dei dubbi di non rimanerci, non ci viene, punto, non ci viene, non fa quella scelta lì, va da un'altra parte, va in città e non fa quella scelta o sa dove sta, se è contento. Stessa cosa per il corso di lingua, uno sa che deve farlo, se non gli va di farlo, basta, non viene, non è un problema. Questo serve per integrare coloro che vengono, ma anche per dare una bella svegliata a noi, perché siamo noi i primi a non parlare il nostro patois ai nostri figli, è una cosa drammatica, e poi è ovvio che tutto si perde. Se al Valdostano invece viene detto: ""Guarda, c'è quello lì che arrivato ieri, che sta facendo il corso di patois, tu lo parli?"", ""No"", forse può nascere un minimo di moto d'orgoglio e dire: ""No, le nostre lingue dobbiamo essere anche noi a parlarle, non è che deve parlarle quello che è arrivato ieri. Discorso dei servizi: il discorso dei servizi è assolutamente centrale, ma le due cose devono andare di pari passo. Negli anni 80 (mettiamo così) avevamo più o meno servizi rispetto a oggi nei territori montani? Probabilmente di più. Abbiamo sportelli bancari - farò un'interpellanza per quanto riguarda la desertificazione bancaria e quant'altro - ma quante scuole avevamo in più? Tante. Se 40 anni fa avevamo più servizi e oggi ce ne sono di meno, significa che i servizi non sono la condizione per cui la gente rimane a tutti i costi in montagna - è una condizione importantissima ma non è l'unica - quindi si deve agire su di un aspetto che qua spesso non viene considerato: vivere in montagna costa di più, pensiamo già solamente al costo del riscaldamento, quindi se non andiamo incontro a chi vive in certi territori e ha dei costi maggiori, è ovvio che qualcuno può decidere di andarsene. Poi, sempre il collega Chatrian, lei ha detto: ""Se affrontiamo oggi questo tema, è perché noi abbiamo tenuto (ha usato questo brutto termine, l'ha detto lei) rispetto ad altre regioni"", e sono d'accordissimo, se andiamo a vedere in Piemonte, certe valli sono drammaticamente vuote, non c'è più nessuno o quasi. Noi forse siamo 20-30 anni indietro rispetto a quelle valli, se, in qualche maniera, a oggi non facciamo delle misure che possano invertire la situazione, è quello l'obiettivo a cui si arriva, perché - l'ha detto sempre lei, collega Chatrian - la demografia è una scienza esatta. Oggi abbiamo tot nati, in prospettiva potremmo avere tot abitanti, senza considerare quelli che poi se ne vanno, e lì è un altro discorso. Sicuramente il tema dei servizi è da portare avanti e sicuramente questo è un testo che non può essere complessivo, ma se vogliamo aspettare un testo complessivo, campa cavallo, ci mettiamo due secoli per mettere dentro tutto. Iniziamo da un testo... poi la cosa anche interessante, e l'ha detto anche in Commissione il presidente Testolin, quando è venuto, ha detto: ""Avete dei dubbi? Su alcune questioni, sono io in primis ad avere dei dubbi""; e ci sta, ma proviamo in maniera sperimentale a portare avanti una legge del genere. Scegliamo due-tre Comuni, che magari possono avere anche delle caratteristiche diverse, e proviamo in qualche maniera a sperimentare queste misure. Dopo cinque anni vediamo i risultati, se non ci sono risultati, io sono il primo a dire: ""No, questa è una strada sbagliata"", ma se non ci proviamo neanche, non veniamo a dire che questo è qualcosa che magari non serve. Proviamoci in maniera sperimentale, poi vediamo, ma tanto qui non c'è mai il coraggio di fare niente, quindi ci si siede su quello che stiamo già facendo e intanto tutto viene giù. Perché qui, a parlare di montagna, a parlare di terre alte, a parlare di villaggi, non sono in tanti, o meglio, ce ne sono alcuni che sono per la maggior parte quelli che ancora vivono in questi territori e, se ci contiamo, coloro che vengono da Comuni più montani, non siamo più tanti, anzi, siamo molto, ma molto pochi. Qui, anche in ottica di rappresentanza futura, è ovvio che in prospettiva chi viene dalla città, chi viene dalla Plaine, ha sempre più un peso anche elettorale e di rappresentanza, quindi quelli che vengono dalle montagne in aula saranno sempre meno, perché, io lo vedo, della mia generazione, di persone che abitano lì e che poi si occupano di politica ce ne sono pochissime, quindi in prospettiva rischiamo di consegnare la Valle d'Aosta - che qualcuno dice territorio interamente montano - a gente che di montagna non sa nulla. Questo è un aspetto importante, quindi, o facciamo qualcosa adesso, anche con delle misure forti, sperimentali, altrimenti alziamo bandiera bianca, consideriamo montagna Piazza Chanoux, perché qualcuno arriverà a dire questo, ormai in certi parametri Aosta è considerata in toto montagna. Per carità, alcune frazioni sì, lo sono, ma Aosta non è montagna, mi dispiace. Mi riserverò ancora in dichiarazione di voto magari alcune considerazioni, perché abbiamo tanti paradossi. Abbiamo per esempio un deputato dell'Union Valdôtaine che propone in Parlamento una mozione per le aree interne e le aree montane. Va bene, siamo capaci tutti a proporre delle mozioni, poi però vorrei capire cosa ne pensi lui di questa proposta di legge, capire se possa essere interessante o meno. Il dato di fatto che ho notato, perché ovviamente non è che una volta che ho presentato la proposta di legge sono stato lì a dormire, ho girato e sono andato in 23 Comuni, da 23 Sindaci, che appunto erano protagonisti di questa proposta di legge. Alcuni di questi, che poi hanno stupito me stesso, erano stupiti del fatto che ci fosse per la prima volta, nell'arco del loro governo del Comune, un Consigliere regionale che andasse a trovarli - cosa che mi ha sinceramente lasciato stupito - e tutti questi Sindaci hanno comunque espresso grande attenzione verso questa legge, ma veramente grande attenzione, chi più chi meno, per carità, sapendo benissimo che non era risolutiva, poi però sappiamo che la politica agisce in certi sistemi e il CPEL soprattutto agisce, lo vediamo: tanti sindaci sono i primi a lamentarsi dello spopolamento, ma poi non votano questa legge. Tanti sindaci sono lì che si lamentano del fatto che abbiano i centri deserti e poi votano contro alla moratoria che bloccherebbe la nascita di nuovi esercizi commerciali, quindi coerenza zero da parte di tanti sindaci. Onore però a coloro che invece con orgoglio - perché mi è stato riferito che qualcuno non si è appiattito, come fanno tanti - a un parere del CPEL proposto da alcuni Sindaci, in maniera proprio forte, si sono espressi contro quel parere di astensione del CPEL, dicendo che questa legge poteva essere uno strumento per combattere il fenomeno dello spopolamento. Onore a questi sindaci che veramente hanno un coraggio, perché sappiamo benissimo tutti che non allinearsi in certi ambienti, quando ci sono certe proposte, non è per niente semplice. Questa era una proposta di legge complessa, che tocca uno degli aspetti dello spopolamento della montagna, che ho definito un puzzle; questa è un pezzo del puzzle, e tutti hanno detto che è fatta da misure anche interessanti. Allora mi dico: ma perché appunto non provarlo? Perché o dite una bugia, dicendo che sono misure interessanti e non le ritenete tali, o vi riempite la bocca di parole e poi, nel pratico, quando c'è qualcosa di diverso, di parallelo al discorso dei servizi e quant'altro, non fate niente. Il dubbio è che se questa proposta fosse stata fatta da parte di un Consigliere di maggioranza, probabilmente tutti questi dubbi, tutte queste dietrologie, tutti questi ""Eh, però serve una valutazione generale"", questi ragionamenti non sarebbero stati fatti. Questo è un dubbio, per carità, so benissimo che non funziona così. Ho terminato, mi terrò per la dichiarazione di voto."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,15,210,"Ci sono altri interventi in discussione generale? Se non vi sono altri interventi nella discussione, chiudo la discussione generale. La discussione generale è chiusa. Per il Governo, replica l'assessore Caveri."
47990,XVI,20/11/2024,"ENTI LOCALI, Comuni",it,Caveri,Luciano Emilio,1958,M,UV,16,5844,"Interverrà anche il Presidente, io mi limiterò a qualche osservazione, partendo naturalmente da quello che è già stato detto, cioè le difficoltà, quel che capita lo sappiamo tutti, ma per fortuna non siamo all'anno zero, perché, grazie all'autonomia, il nostro territorio, pur con tutti i limiti, resta abitato, resta vivo, soprattutto - come è già stato fatto - se lo compariamo solo con le vicine vallate piemontesi: anche dal punto di vista politico e amministrativo, come ben sappiamo, dipendono addirittura dall'area metropolitana di Torino e, se noi non avessimo avuto l'autonomia, è assai probabile che oggi ci troveremmo nella medesima e identica situazione. Il tema che è stato sollevato è interessante ed è interessante anche la proposta, che però ha tutta una serie di fragilità, allora il ragionamento del consigliere Lavy è: ""Meglio qualcosina che niente"". Io credo invece che, nel momento in cui si deve decidere una linea, bisogna farlo in maniera completa, e cercherò a questo proposito, in pochi minuti, di fare qualche ragionamento. Io sono reduce da un incontro sulla macroregione alpina in Slovenia: è un'assise che sicuramente deve essere rafforzata, ha delle debolezze, è nata ufficialmente all'inizio degli anni '10 e mi sono permesso di segnalare all'attenzione dei colleghi nel chiedere un maggiore impegno politico e meno visione tecnocratica all'interno della macroregione alpina, perché credo che i temi che oggi noi dobbiamo affrontare sono quattro più uno: il primo è il cambiamento climatico, che modificherà in profondità il nostro territorio; il secondo argomento è la transizione energetica, viste anche le ambiziose prospettive che lo stesso Consiglio Valle si è dato; la rivoluzione digitale, qualcuno ha citato il fatto che il ripopolamento passa anche attraverso tecniche come il coworking, e, ancora, la crisi demografica che, in Valle d'Aosta, in realtà si aggiunge allo spopolamento, cioè la scelta che molti Valdostani, fin dal dopoguerra, hanno fatto di scendere, chi nei comuni più grandi del Fondovalle, chi invece nella città di Aosta che poi nel frattempo si è spalmata in quella che noi chiamiamo la Plaine. Si aggiunge un altro argomento che è centrale nel ritenere che la Valle d'Aosta sia tutta montagna, il che naturalmente non vuol dire che poi ci possono essere al nostro interno delle classificazioni per zona; a me non convince l'altimetria, perché qualcuno ha ricordato che oggi - come diceva Bernard Janin, il celebre geografo - quelli che sono più in crisi sono quelli della media montagna, se noi usiamo l'altimetria, andremo in qualche maniera anche ad agevolare delle località turistiche dove il benessere è del tutto evidente. I sovraccosti colpiscono, è importante quello che sta facendo l'Università della Valle d'Aosta, riprendendo un tema di alcuni anni fa: capire che cosa significa l'impatto della scuola, dei trasporti, della sanità; tutte spese che pesano moltissimo sul nostro bilancio regionale e che dimostrano la particolarità delle zone in montagna che dovrà essere rimarcata, specie quando arriveranno accanto, o forse non più accanto, all'autonomia differenziata, i famosi LEP. Altro scenario: c'è uno scenario europeo che noi dobbiamo seguire, perché abbiamo gli stessi problemi: lo stesso presidente Kompatscher, in un dialogo anche assieme al presidente Testolin, ci ha ricordato come loro abbiano una demografia elevata ma che è scesa al di sotto di quella percentuale del tasso di fertilità che garantisce una sostituzione alla popolazione. Noi siamo tombali da questo punto di vista. Lo studio del professor Rosina dell'Università Cattolica di Milano ha dimostrato che nel 2034 noi avremo 10 mila Valdostani in meno nell'età intermedia, cioè quella più produttiva. Aggiungerei, perché è molto importante, che l'eventuale legge regionale, che in qualche maniera regolamenti meglio la particolarità di territori più elevati rispetto alla media, deve tener conto della legge sulla montagna che, con i suoi 28 articoli, è stata approvata dal Senato, non perché noi si debba ricopiare - io sono sempre per una legislazione originale - ma perché questa legge consente da una parte di avere tutta una serie di particolarità che si potranno dimostrare nella legislazione delle Regioni e delle Province autonome e, dall'altra, ci sono interventi in materia che non sono nostra competenza. Credo che sarebbe interessante immaginare di riaprire una discussione nel momento in cui ci troveremo di fronte a un testo completo che, tra l'altro, va a toccare uno dei nodi principali per la montagna italiana che è quello della perimetrazione delle zone montane, perché, se c'è troppa montagna (come oggi capita nelle antiche perimetrazioni, addirittura degli anni '50) è molto difficile immaginare degli interventi specifici, che valgono anche - lo ricordo in conclusione - per l'Unione europea. Con il nuovo Presidente di Auvergne-Rhône-Alpes, proprio in Slovenia, abbiamo immaginato un patto della montagna europea, cominciando dalla montagna alpina, perché è chiarissimo che oggi nell'articolo 174 dei trattati si parla delle zone di montagna, ma è rimasta sospesa quella necessaria direttiva che dovrebbe dire qual è la montagna, che poi è diversa nel Massif Central piuttosto che sui Pirenei, piuttosto che sull'Appennino, però ci vuole una regolamentazione tenendo conto che molte delle materie che noi abbiamo all'articolo 2 del nostro Statuto di autonomia - penso all'agricoltura - sono in fondo legate oramai a decisioni che vengono assunte dalla politica europea. È giusto quindi dare il riconoscimento dello sforzo intellettuale, dello sforzo giuridico, per addivenire a qualche cosa, però, con tutta franchezza, credo che il quadro sia più complesso e si può dire che se questo era l'inizio di una discussione è bene, ma non si può considerare una fase conclusiva."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,17,42,Il Presidente della Regione ne ha facoltà.
47990,XVI,20/11/2024,"ENTI LOCALI, Comuni",it,Testolin,Renzo,1968,M,UV,18,6328,"Credo che a valle dell'ultimo intervento del collega Caveri poco rimanga da aggiungersi. Faccio alcune considerazioni di ordine più strettamente legato al tessuto sul quale voleva inserirsi quest'iniziativa normativa; un tessuto normativo già abbastanza ampio, che abbiamo avuto modo di condividere anche durante un'attività ispettiva (ricordata dal collega Restano) che ha sottolineato come all'interno del percorso evolutivo e di attenzione al territorio montano e alle difficoltà di viverlo...perché una cosa è cercare dei presupposti e delle indicazioni per sostenere - anche in via continuativa, ammesso che sia la strada migliore - la popolazione che vive in montagna a poterlo fare a dei costi più bassi, una cosa invece è rendere fruibile in maniera adeguata e anche al passo con i tempi ...anche per così dire ""infrastrutturata"" e anche prodiga di opportunità, soprattutto lavorative e di mantenimento della propria famiglia in montagna con i servizi adeguati; sono due concetti un po' diversi e l'aspetto principale è quello di andare ad osservare come tutta una serie d'iniziative che avevamo già condiviso in quella sede hanno cercato nel tempo di potenziare le caratteristiche della nostra montagna, con la sicurezza sulla viabilità e con l'infrastrutturazione, partita ormai negli anni '90, di quella dorsale che avrebbe dovuto portare la fibra ottica - e l'ha portata, fino ai nostri villaggi più alti. Ancora ieri, in un'interessante riunione sviluppata nell'ambito dell'Assessorato del collega Caveri, con Infratel si sono tracciate delle opportunità che possono effettivamente creare delle nuove potenzialità per chi vuole trasferirsi in montagna. Questo è un lavoro che quotidianamente si affianca a delle leggi specifiche per cercare di valorizzare le offerte anche lavorative del nostro territorio. L'ha citato il collega Jordan, riprendendo anche una traccia che avevamo appunto già presentato alcune settimane fa: dal sostegno alle stazioni sciistiche alle scuole di montagna, le agevolazioni sui trasporti, un'attenzione particolare anche al dimensionamento e alla percorribilità degli stessi, le iniziative sugli esercizi di vicinato - per parlare di situazioni che vengono sviluppate all'interno del Consiglio regionale - ma, ancora, in ambito più ampio, tra le opportunità che possono mettersi a disposizione della montagna, vi sono le risorse europee che, in primis, attraverso il piano di sviluppo rurale e le attività legate al mondo agricolo, hanno cercato di valorizzare tutta una serie di attività storiche e tradizionali che mantenessero sul nostro territorio delle opportunità di insediamento anche nei piccoli comuni e soprattutto nei piccoli comuni dove giustamente un'azienda, una, due, cinque persone, una famiglia fanno la differenza, a dispetto di quello che magari può succedere nel fondovalle. Una situazione che peraltro è molto articolata anche a livello nazionale, mi ricordo che negli anni 2015-2016, quando ci furono le prime attività di sostegno delle zone marginali, paradossalmente si verificò il caso dove, ad esempio, Cogne, che è una stazione turistica di primaria importanza per la nostra regione, era ricompresa nelle zone marginali quando - adesso non vorrei sbagliarmi - Avise o Saint-Nicolas, che aveva delle caratteristiche altimetriche leggermente diverse e non un calo di popolazione così importante percentualmente come quello di Cogne, non era ricompresa. Due paradossi che, se andiamo a vedere le due località, ti danno una sensazione di montagna che non è proprio la stessa. Questo per addivenire al fatto che c'è una rete, una serie d'iniziative e di attività che continuano a essere sviluppate, come gli investimenti che vengono perorati sul nostro territorio anche a livello d'impianti di risalita, ma anche tutte quelle attività che cercano di portare sicurezza anche per chi vive in montagna: l'abbiamo già citato un paio di volte, ma non mi stancherò mai di dirlo: l'elisoccorso piuttosto che le valorizzazioni di quelle attività sci-alpinistiche legate al mondo delle randonnée, che possono e devono portare anche gente giovane - proprio come diceva lei - sul nostro territorio. A questo bisogna affiancare - giustamente l'ha detto chi mi ha preceduto - delle indicazioni più strutturate, più strutturali, che passano da un lato sicuramente dalla legge della montagna, che è stata messa in discussione, che dà una linea guida sulla quale si potrà poi innestare un meccanismo regionale di approfondimento e di adattamento anche alle caratteristiche e alle peculiarità del nostro territorio; dall'altra parte una legge sulla zona franca che ha come obiettivo non tanto stabilizzare nel tempo e negli anni, nei decenni, un sostegno e un contributo, ma creare le condizioni per rilanciare soprattutto un'attività nelle nostre zone marginali, che sia conclamata e che sia garantita, alla quale poi dovrà probabilmente contribuire, in maniera importante, la Regione con le sue risorse, perché diciamo che la sensazione è piuttosto quella che bisogna sdoganare il principio di poter identificare in maniera autonoma, o comunque concordata, le zone sulle quali vogliamo andare a intervenire, perché evidentemente - lei me lo insegna - Courmayeur piuttosto che Valtournenche magari hanno meno bisogno di Rhêmes-Saint-Georges, piuttosto che di Lillianes, Gaby o Champorcher, di iniziative che possano essere sviluppate sul loro territorio con un aiuto importante, limitato magari nel tempo ma che possa permettere di attivare in questi territori delle iniziative che possano poi dare gambe a un circolo virtuoso che possa riportare interesse sul nostro territorio. Questo è quello che ci eravamo un po' già detti in Commissione, al netto di altri tecnicismi relativi a quella che è la copertura, non la copertura. Rimane comunque, non per perbenismo, il fatto di riconoscere all'iniziativa una sua condivisione trasversale, che è stata penso dimostrata anche dai colleghi intervenuti; ho apprezzato anche il fatto che abbia sottolineato il voto negativo che ha permesso comunque di portare in aula e di discutere questa proposta di legge e credo che l'interesse sia trasversale, così come è stato sottolineato, e che ci sarà ancora tempo e modo di lavorare con attenzione soprattutto su quei due elementi che possono fare veramente la differenza in questo contesto."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,19,60,"Consigliere Ganis, per dichiarazione di voto, ne ha facoltà."
47990,XVI,20/11/2024,"ENTI LOCALI, Comuni",it,Ganis,Christian,1973,M,FI,20,3096,"Ringrazio gli intervenuti e i proponenti di questa proposta di legge, la 138 della Lega. La proposta di legge 138 rappresenta un tentativo di affrontare una delle sfide più pressanti delle comunità montane, che è quella dello spopolamento. La Valle d'Aosta, come molte altre regioni montane, sta vivendo un progressivo esodo della popolazione dei centri più piccoli verso le città; questo fenomeno ha ripercussioni significative sull'economia locale, sulla cultura e sulla valorizzazione dei nostri territori. La proposta mira a invertire questa tendenza attraverso una serie di misure concrete, focalizzate principalmente su incentivi economici, quindi l'assegno di natalità o Chèque Valdôtain, un contributo economico alle famiglie che scelgono di avere figli nei piccoli Comuni montani, incentivi per i nuovi residenti, lo Chèque Montagnard, agevolazioni fiscali e contributi per chi chiede o decide di stabilirsi in questi territori e la valorizzazione del territorio attraverso la promozione della cultura locale, quindi sostegno alle tradizioni e alle lingue minoritarie, lo sviluppo del turismo sostenibile, investimenti e attività turistiche rispettose dell'ambiente e la garanzia dei servizi di base come la sanità, la scuola e i trasporti, ne abbiamo parlato prima. Da una prima analisi, la proposta della Lega presenta diversi punti di forza, un approccio concreto, quindi le misure proposte sono specifiche e mirate per risolvere i problemi, un'attenzione alle famiglie, quindi: incentivi alla natalità, alle famiglie con figli e una valorizzazione del territorio. A nostro avviso, seppure la proposta rappresenti un passo avanti nella direzione di una politica regionale più attenta alle esigenze dei Comuni montani, alcune problematiche emergono; una di queste è la sostenibilità economica: mettere in pratica queste misure richiede risorse economiche significative e l'efficacia a lungo termine. Gli incentivi economici possono essere un primo passo, ma è necessario un approccio più strutturale per garantire la sostenibilità a lungo termine dei Comuni montani; la collaborazione con gli Enti locali: il successo di queste misure dipende anche dalla collaborazione con i Comuni, l'ha ricordato bene il collega Chatrian. Per giungere quindi a una conclusione, la proposta di legge 138 della Lega rappresenta un importante contributo al dibattito sulla valorizzazione delle aree montane, sollevando un tema di grande importanza e futuro per la nostra regione, tuttavia è importante sottolineare che il problema legato al fenomeno dello spopolamento non può essere risolto soltanto con degli incentivi economici, abbiamo detto più volte e ribadito che sono necessarie una serie di azioni politiche di sviluppo territoriale a lungo termine, che tengono conto di tutti gli attori coinvolti al fine di raggiungere risultati concreti e duraturi. Partendo dal presupposto che questa proposta di legge poteva anche essere emendata al fine di migliorarla e di renderla più adatta alle esigenze della nostra comunità, noi come gruppo ne apprezziamo il lavoro e per questo motivo la voteremo."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,21,69,"Ci sono altre dichiarazioni di voto? Consigliere Lavy, ne ha facoltà."
47990,XVI,20/11/2024,"ENTI LOCALI, Comuni",it,Lavy,Erik,1995,M,LEGA VDA,22,4170,"Grazie, Presidente, per le ultime considerazioni che sono emerse dopo la replica del Governo. Non so se l'assessore Caveri abbia letto davvero ""Tradition et renouveau"" di Janin perché altrimenti, non so, certi ragionamenti forse non li avrebbe fatti... ( Interruzione fuori microfono da parte dell'assessore Caveri.) ...Non è assolutamente offensivo, ci mancherebbe altro. Il discorso dell'altimetria, per carità, è discutibile, ma io magari la inviterei un giorno, anzi, di vivere un po' di tempo, di andare a Marine di Perloz: vorrei vedere se quella non è montagna. Non è alta montagna, per carità, ma è montagna. Poi va bene la questione del cambiamento climatico, è ovvio che siamo di fronte a delle sfide epocali, come ci sono sempre state nel corso della storia, per carità, oggi ne abbiamo di nuove e quindi giustamente dobbiamo adattarci. Il tema dei sovraccosti, che ha tirato fuori lei - se prima si è offeso, adesso le do atto di aver tirato fuori un tema che è essenziale - il tema dei sovraccosti è centrale, l'ho detto: vivere in montagna costa di più, ed è per questo che credo che ci sia bisogno di un aiuto economico, da un lato con i contributi, dall'altro con una defiscalizzazione, cose che sono proposte da questa legge, quindi, per carità, non comprendete al 100% il modo? Va bene, ma, come ho detto prima, dov'è la vostra proposta? Il discorso della demografia, che è stato toccato anche prima dal collega Chatrian: ""Eh, ma questa legge parla di un assegno di natalità"", più demografia di così... quindi si può dire di tutto, ma non che questa legge non tocchi il discorso della demografia. Poi il presidente Testolin come al solito un po' sorvola... però la cosa su cui rifletto - e sugli appunti avevo la risposta che lei aveva dato al collega Restano, quando avevo citato la legge 17 e varie leggi - è che non mi sembra che in queste leggi ci sia una parte ad hoc per il territorio montano. Ci sono delle leggi che valgono per tutti i territori, quindi, se prendiamo la 17, ne usufruiscono coloro che hanno un'azienda agricola del Fondovalle chi ha un'azienda agricola a 1.500 metri. È ovvio che è una legge che aiuta anche chi vive in montagna, non è una legge che è solo fatta per chi vive in montagna e che va a compensare dei sovraccosti di chi vive in montagna; è questo il discorso. Le nostre leggi non sono diversificate, sono uguali per tutti, da un lato va bene, dall'altro lato bisogna, credo, fare anche delle riflessioni, ma allora non è che con quelle leggi si aiuta solo chi vive in montagna. Io veramente, per concludere, perché ho capito che tanto non ce n'è, vorrei veramente che andaste a fare un giro in tanti villaggi dei nostri comuni, in giro per la Valle, tutti i comuni hanno dei villaggi che ormai sono abbandonati, o quasi, e lì capirete le radici dello spopolamento, veramente. Andate nelle valli a parlare con chi rimane e che vi spiegherà che il proprio figlio ha deciso di andarsene, magari neanche all'estero, è sceso. Capirete da queste persone il motivo per cui le persone se ne vanno: i sovraccosti - l'ha detto lei, assessore Caveri - e quei villaggi lì, se va bene, diventeranno seconde case, se va male, saranno diroccati. È questa politica del dire ""Stiamo già facendo"" che ammazza quei villaggi, che ammazza la programmazione. Mettiamoci per una volta in discussione, non è possibile dire ""Stiamo già facendo, va tutto bene"", guardate le valli del Piemonte, le vediamo tutti le valli del Piemonte, ma se continuiamo così, ci arriviamo anche noi alle valli del Piemonte. Mettiamoci in discussione, portiamo avanti delle misure che possono anche essere sperimentali, il discorso zona franca è assolutamente positivo ma non basta, non basta! Sapete quando non si parlerà più di spopolamento? Quando l'ultimo anziano dell'ultimo villaggio sarà mancato, allora lì non ci sarà più il problema dello spopolamento, perché tanto non ci sarà più nessuno che abita in Valle d'Aosta. Il fatto che non ci sia stata la volontà di ragionare in maniera concreta su di un testo di legge e che questa legge abbia dei principi favorevoli, interessanti, ma che non bastano, è una pugnalata veramente a chi abita in montagna."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,23,56,Ci sono altre dichiarazioni di voto? Consigliere Perron.
47990,XVI,20/11/2024,"ENTI LOCALI, Comuni",it,Perron,Simone,1979,M,LEGA VDA,24,2155,"Ovviamente voterò positivamente per questa legge. Se prima ho evidenziato il lato dello spirito autonomistico che contraddistingue questa proposta di legge, dall'altro voglio semplicemente rimarcare, come dicevo prima, al di là del fattore economico, un elemento che caratterizza fortemente invece la nostra forza politica, cioè la Lega, perché questo è, da un altro punto di vista, il tentativo di attirare sul nostro territorio, in particolare su quello di montagna, un'immigrazione che può essere scelta, un'immigrazione che possa essere di tipo sostenibile, alle antitesi di coloro che invece pretendono o pensano che chiunque possa arrivare sul nostro territorio, anche quando ha atteggiamenti o culture o mentalità che difficilmente si integrano con la nostra millenaria cultura. Ripeto, una legge perfettamente nel solco del nostro partito che vede e pensa che coloro che possono venire sul nostro territorio e sentirsi e diventare Valdostani a pieno titolo debbano essere persone che hanno gli strumenti per integrarsi; in questo caso sarebbe proprio l'ente regionale a fornire degli strumenti dal punto di vista linguistico, che è fondamentale. Da questo punto di vista, quindi, io credo che sia una proposta di legge che è un vero peccato che rimanga lì, ma io penso che resterà, comunque sia, negli archivi e un giorno, quando magari gli storici guarderanno indietro e ascolteranno dei dibattiti di questo Consiglio, potranno vedere chi aveva quantomeno il coraggio di proporre qualcosa, anche a titolo sperimentale, perché l'ha detto molto bene il collega: anche a titolo sperimentale, piuttosto che adagiarsi e adeguarsi a dinamiche che non possiamo controllare senza fare lo sforzo, magari anche sbagliato, magari che non funziona, ma uno sforzo che rappresenta una novità verso fenomeni di grande rilievo e che purtroppo non riusciamo a governare. Io credo che questo sia un vero peccato, ma, ripeto, chi proponeva qualcosa di nuovo e aveva il coraggio di farlo rimarrà negli annali, mentre, invece, dall'altra parte, chi faceva magari delle critiche, aveva dei buoni propositi, poi sul tavolo, però, non ha mai messo qualcosa d'innovativo."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,25,35,"Consigliere Cretier, ne ha facoltà."
47990,XVI,20/11/2024,"ENTI LOCALI, Comuni",it,Cretier,Paolo,1963,M,FP-PD,26,1244,"Sarò molto breve vista l'ora e vista la discussione che c'è stata su questa legge presentata dal collega Lavy , a cui bisogna dare atto dell'impegno lodevole che ha messo a proporre questa legge, che però non può essere sostenuta: secondo noi ci sono troppe difficoltà, come già espresse, sotto l'aspetto finanziario, fiscale, eccetera, ma soprattutto imporre un corso entro i primi due anni mi sembra di forzare e di opprimere veramente una libera scelta di vivere in una comunità, creando dei cittadini di serie A e dei cittadini di serie B, e pensando anche che alcuni immigrati, per esempio, potrebbero essere avvantaggiati: tutti quelli che arrivano dai paesi francofoni, probabilmente e giustamente, avrebbero un beneficio, quindi credo che questo sia un elemento da valutare. Comunque è difficile rispondere alla domanda che pongo: ""Se gli aiuti economici possano incidere nelle scelte di vita della famiglia e in particolare dei nostri figli"". Io credo che sono altri i valori, ad esempio l'amore della montagna, della cultura, delle tradizioni, che non sono monetizzabili, anche a costo di sacrifici, poi domani sicuramente tutto cambia. Riguardo alla questione dei cittadini, puntualizzo: davanti alla Costituzione siamo tutti uguali."
47990,XVI,20/11/2024,"ENTI LOCALI, Comuni",it,Bertin,Alberto,1966,M,Presidente,27,687,"Ci sono altri interventi? Non vedo altre dichiarazioni di voto, pertanto passiamo alla votazione dell'articolato. Articolo numero 1, non ci sono interventi, mettiamolo in votazione. La votazione è aperta. La votazione è chiusa. Presenti: 35 Votanti: 9 Favorevoli: 9 Astenuti: 26 (Aggravi, Barmasse, Bertin, Bertschy, Brunod, Carrel, Caveri, Chatrian, Cretier, Di Marco, Grosjacques, Guichardaz Erika, Guichardaz Jean-Pierre, Jordan, Lavevaz, Lucianaz, Malacrinò, Marguerettaz, Marzi, Minelli, Padovani, Planaz, Restano, Rosaire, Sapinet, e Testolin). L'articolo n. 1 è stato respinto. In base all'articolo 77 del regolamento del Consiglio, l'intera proposta di legge si intende respinta."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,1,64,"Per illustrare la mozione, il consigliere Manfrin ne ha facoltà."
47991,XVI,20/11/2024,"INFORMAZIONE, Radiotelecomunicazioni",it,Manfrin,Andrea Fabrizio,1983,M,LEGA VDA,2,8009,"La prossima introduzione della tecnologia di telefonia mobile di quinta generazione, di seguito ovviamente chiameremo 5G, darà luogo a nuovi scenari di esposizione della popolazione a campi elettromagnetici a radiofrequenza, che saranno messi in bandi di frequenza, 694-790 MHz, 3,6-3,8 GHz e 26,5-27,5 GHz, diverse da quelle utilizzate attualmente per la telefonia mobile, da 800 MHz a 2,6 GHz. Uno degli aspetti di particolare novità del 5G consiste nel fatto che non sarà finalizzato solo alla comunicazione tra persone, ma anche al cosiddetto Internet delle cose, in cui i vari dispositivi wireless comunicano direttamente tra loro, utilizzando in particolare onde elettromagnetiche di frequenza appartenente alla banda 26,5-27,5 GHz, indicate spesso come onde millimetriche, anche se queste ultime corrispondono più precisamente alle frequenze comprese tra 30 e 300 GHz, lunghezza d'onda comprese tra 1 e 10 mm.. Onde elettromagnetiche di così elevata frequenza, durante la loro propagazione, non riescono a penetrare attraverso gli edifici o comunque a superare ostacoli e inoltre vengono facilmente assorbite dalla pioggia e dalle foglie. Per questo motivo sarà necessario utilizzare, in maggiore misura rispetto alle attuali tecnologie di telefonia mobile, le cosiddette Small Cells, aree di territorio coperte dal segnale a radiofrequenza le cui dimensioni, che possono andare da una decina di metri indoor a qualche centinaio di metri outdoor, sono molto inferiori a quelle delle macro celle, che possono essere estese anche a diversi chilometri. Ciò comporterà l'installazione di numerose antenne e questa proliferazione di antenne è una delle principali cause di preoccupazione della popolazione circa possibili rischi per la salute connessi alle emissioni elettromagnetiche del 5G. In seguito alla valutazione della IARC del 2013, che aveva definito i campi elettromagnetici a radiofrequenze come possibili cancerogeni per gli effetti su tumori della testa legati all'uso prolungato del cellulare, sono stati condotti numerosi studi che hanno indagato le associazioni tra l'esposizione a lungo termine a campi elettromagnetici e vari problemi di salute, oncologici e non. Le esposizioni derivanti non dall'uso del telefono cellulare ma da altri sorgenti, quali le stazioni radio base SRB, sono di natura diverse, soprattutto perché i possibili effetti non sono limitati alla testa e, come appare da studi di monitoraggio, sono di minore intensità. A oggi, gli studi sugli effetti sulla salute delle esposizioni alle sezioni radio base forniscono risultati contrastanti. Peraltro, a causa dei limiti di emissione, il 62% dei siti esistenti nelle aree urbane risulterebbe non aggiornabile al 5G e gli extra costi, per realizzare le coperture, ammonterebbero a 1,3 miliardi di euro circa per operatore. Per mantenere i 6 Volt al metro, si stima una spesa di circa 4 miliardi di euro all'anno, un costo decisamente elevato per le compagnie di telefonia. Occorre anche sottolineare che le emissioni del 5G si combinano ad altre forme di emissioni elettromagnetiche, tutte con le conseguenze che tali emissioni possono avere sia sulla salute che sull'ambiente. Un gruppo di ricercatori svedesi ha pubblicato il primo studio al mondo che documenta gli effetti immediati sulla salute umana delle radiazioni 5G, si tratta di gruppi di persone che, tra il 2023 e il 2024, hanno iniziato a stare male subito dopo l'installazione delle nuove antenne 5G vicino alle loro abitazioni, precisamente a una distanza compresa fra i 3 e i 538 metri. In alcuni casi i sintomi sarebbero stati così gravi da costringere le persone a trasferirsi altrove. La ricerca è stata condotta dall'oncologo dottor Lennart Hardell della Fondazione svedese per l'ambiente e la ricerca sul cancro, noto per gli studi epidemiologici sui tumori tra gli utilizzatori del cellulare, in collaborazione con Mona Nilsson della Fondazione svedese per la protezione delle radiazioni. I ricercatori hanno misurato il campo elettromagnetico nelle abitazioni di coloro che lamentavano problemi di salute correlati al 5G e hanno documentato che il 5G comporta un notevole aumento della radiazione a radiofrequenza pulsata rispetto alle generazioni precedenti della telefonia mobile. Le persone oggetto dello studio abitavano da anni vicino a ripetitori della telefonia mobile, ma non avevano mai lamentato disturbi con le reazioni del 2G, 3G e 4G, ma hanno iniziato a stare male entro le 24 ore successive all'attivazione del 5G. Lo studio svedese è particolarmente innovativo, perché documenta gli effetti sulla salute delle radiazioni del 5G nelle reali condizioni d'uso, mentre fino ad oggi c'erano soltanto studi sugli effetti biologici delle diverse frequenze del 5G. Gli effetti biologici delle radiazioni non sono legati soltanto alla densità di potenza, che dà informazioni sulla sua intensità ed è responsabile del riscaldamento, ma sono determinati anche dalla qualità delle radiazioni, ovvero dalla sua pulsazione, polarizzazione e rimodulazione. I sintomi più comuni che sono stati trovati appunto nelle persone in questione erano disturbi del sonno, stanchezza, mal di testa, irritabilità, problemi di concentrazione, compromissione della memoria a breve termine e problemi della pelle. Questi sono gli stessi sintomi descritti più di 50 anni fa come sindrome da microonde o malattia da radiofrequenza. In tutti i casi osservati, i livelli di radiazione erano inferiori ai livelli considerati sicuri dagli standard internazionali; questi proteggono infatti solo dagli effetti del riscaldamento immediato delle radiazioni, ovvero dagli effetti termici, e non dagli altri effetti biologici che sono dovuti all'interferenza del campo elettromagnetico esterno con quello dei sistemi viventi, e quindi effetti non termici. A conferma del ruolo delle radiazioni del 5G c'è anche l'osservazione che i soggetti irradiati, una volta trasferiti in un'altra casa con livelli di radiazioni più bassi, stavano meglio; i sintomi si attenuavano e nella maggior parte dei casi scomparivano completamente dopo un breve periodo. In Italia i limiti di esposizione sono misurati su una media di 24 ore e non di 6 minuti, come avviene invece in tutto il mondo. L'intervallo di 6 minuti è il tempo biologico necessario alle cellule a dissipare il calore prodotto dalla radiazione di radiofrequenza attraverso la circolazione sanguigna. Si tratta quindi di un tempo necessario per proteggere le cellule dagli effetti del riscaldamento prodotto dal campo elettromagnetico. Questa scelta è stata fatta nel 2012 dal Governo Monti che ha portato la media di misurazione della radiazione da radiofrequenza da 6 minuti a 24 ore, con lo scopo di diluire i valori misurati e aumentare di fatto i limiti delle radiazioni da radiofrequenza. È evidente quindi che, con il crescente utilizzo di queste tecnologie, si rendono necessari studi condotti da enti terzi rispetto all'Amministrazione regionale, all'insegna della trasparenza e della piena accessibilità dell'informazione alla comunità, al fine di garantire alla popolazione un'informazione chiara, soprattutto in caso di installazione di nuove antenne vicino a scuole, ospedali e aree residenziali. Peraltro, lo stesso Consiglio europeo, con raccomandazione del 12 luglio 1999, nell'atto 519 EC, ha previsto al punto 6 che gli Stati membri dovrebbero promuovere programmi di ricerca al fine di migliorare la conoscenza degli effetti dei campi elettromagnetici sulla salute umana, tenendo conto delle raccomandazioni e degli sforzi di ricerca comunitaria e internazionale. Con questa mozione, chiediamo quindi al Governo regionale di attivare, attraverso un finanziamento da prevedere esplicitamente a tal fine, un sistema di studio e monitoraggio complessivo di sistema dell'impatto sulla salute umana e su quella ambientale dell'intero sistema di infrastrutture, reti e loro emissioni che si otterrà con l'aggiunta delle nuove infrastrutture reti 5G, al fine di garantire e tutelare la salute dei Valdostani."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,3,118,"Il Consigliere Manfrin ha illustrato la mozione, la discussione generale è aperta. Consigliera Minelli, ne ha facoltà."
47991,XVI,20/11/2024,"INFORMAZIONE, Radiotelecomunicazioni",it,Minelli,Chiara,1966,F,PCP,4,4159,"Il nostro gruppo condivide la necessità di digitalizzazione che c'è per il nostro Paese e ovviamente anche per la nostra regione. La diffusione della banda ultralarga su tutto il territorio nazionale, sia con la fibra, sia con il 5G, laddove non è possibile un'alternativa, può servire a colmare una lacuna, quella del Digital Divide che è indubbiamente una lacuna del nostro territorio. Ma questo deve avvenire, a nostro avviso - o meglio, doveva avvenire - senza modifiche dei limiti di esposizione e di attenzione cautelativi a fronte di rischi o potenziali rischi sanitari che, con l'aumento, possono ovviamente manifestarsi. Attualmente il limite è stato fissato a 15 Volt al metro, dal decreto concorrenza nel 2023, e precedentemente era di 6 Volt al metro, quindi parliamo di un più che raddoppio, ed è un limite che ha generato non poche polemiche, perché non esiste nessun motivo valido per innalzare il valore di attenzione per i campi elettromagnetici generati dalle alte frequenze, se non quello economico, da parte ovviamente dei gestori delle telecomunicazioni, che intendono risparmiare sui costi delle loro infrastrutture. È una soglia che è stata assunta senza un vero fondamento scientifico e ci sono forti preoccupazioni che sono state manifestate da più parti, veramente molte; ne cito soltanto una, perché è quella che, fra le tante che ho letto, mi è sembrata anche più convincente e che è quella della dottoressa Belpoggi che è stata a lungo direttrice scientifica dell'Istituto Ramazzini di Bologna che, come sappiamo, è un istituto che si occupa di prevenzione del cancro. Attualmente è responsabile scientifico dell'ISDE, l'Associazione dei medici per l'ambiente. La dottoressa Belpoggi, in una recente pubblicazione, affermava: ""A cambiare sarà la densità di potenza, cioè l'energia assorbita dal nostro corpo, che aumenterà di sei volte tanto. Oggi l'Italia ha voluto allinearsi agli altri Paesi europei, innalzando il suo limite, ma allora perché non si è allineata anche nei tempi di misurazione? É vero che il limite considerato sicuro è di 61 Volt al metro, quindi noi siamo a 15, che è molto al di sotto, quindi dovremmo teoricamente stare tranquilli, ma il fatto è che negli altri Stati europei, che hanno anche limiti superiori a quello italiano, questi valori sono stati misurati sui picchi massimi. In Italia, invece, sono misurati su tutta la giornata, giorno e notte, quindi a fare la media ci sono anche le ore notturne, dove il traffico di telecomunicazioni, lo sappiamo, è, se non azzerato, quasi azzerato"". Che cosa succede quindi? Che i dati, in qualche modo, risultano falsati. Da questa cosa è chiaro che il nostro corpo, o di chi si espone a questi picchi, ha una frequenza più elevata, su questo credo che non ci piova. Quello delle onde elettromagnetiche, al momento, resta un argomento che è ancora, a nostro avviso, troppo poco indagato. Sono stati fatti degli approfondimenti, ma riteniamo che non siano - a livello generale, intendo - sufficienti, perché essere esposti 24 ore su 24, soprattutto per alcune categorie di persone, penso ai bambini, agli anziani, alle donne incinte, può essere pericoloso; uso il ""Può"" perché non abbiamo dati certissimi, però è una cosa che tutta una serie di scienziati ci dice, e allora perché non sostituire, per esempio, le grandi antenne - che hanno una concentrazione - con una serie di antenne più piccole anche per diluire questa esposizione? Si poteva mantenere i 6 Volt che avevamo fino a prima del cambiamento della situazione, ma per mantenerli che cosa occorreva? Occorreva una spesa molto alta, che è stata stimata tra i 3 e i 4 miliardi all'anno, un costo che gli operatori non vogliono sostenere. Ben venga quindi l'impegno di questa mozione, che sostanzialmente che cosa chiede? Chiede un approfondimento e un monitoraggio dell'impatto sulla salute. Noi riteniamo che sia corretto che si attivi, anche nella nostra regione, un'attività di questo tipo, proprio perché quest'impatto della tecnologia 5G è considerato in maniera controversa dagli uni e dagli altri, ma avere un approfondimento può comunque aiutare a fare chiarezza. Voteremo quindi la mozione."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,5,109,"Si è prenotato il consigliere Baccega, a seguire il consigliere Lucianaz. Consigliere Baccega, ne ha facoltà."
47991,XVI,20/11/2024,"INFORMAZIONE, Radiotelecomunicazioni",it,Baccega,Mauro,1955,M,FI,6,1424,"Abbiamo letto con grande attenzione la mozione che è stata presentata dai due gruppi di opposizione e che ci hanno riportati alla mozione che noi abbiamo posto all'attenzione della Giunta nel maggio scorso, individuando nei percorsi di Terna la volontà e la necessità di fare una verifica e una serie di approfondimenti. Anche nel Comune di Gignod, avevamo valutato due diverse situazioni, una che attraversava i Comuni da Charvensod fino ad Aymavilles e l'altra che riguardava appunto l'antenna che dovrà essere posizionata nel Comune di Gignod; in quella mozione avevamo proprio chiesto un approfondimento, individuando in ARPA il soggetto che poteva darci delle importanti informazioni rispetto a uno studio che deve, secondo noi, essere fatto. L'impegno quindi che la mozione pone all'attenzione del Consiglio, ovvero di fare un approfondimento sulla salute dell'intero sistema d'infrastrutture e di reti e delle loro emissioni, che si otterrà con l'aggiunta delle nuove infrastrutture reti 5g, è sicuramente in linea con quello che è il nostro pensiero. Si tratta sicuramente di approfondire e si tratta soprattutto di dare un minimo di sicurezza anche alle popolazioni che in qualche modo sono vicine a questi impianti e che talvolta sono sollecitate da informazioni che possono anche essere fuorvianti. Che la scienza ci dia delle risposte concrete rispetto a questi percorsi. Voteremo con convinzione questa mozione."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,7,36,"Consigliere Lucianaz, ne ha facoltà."
47991,XVI,20/11/2024,"INFORMAZIONE, Radiotelecomunicazioni",it,Lucianaz,Diego,1963,M,RV,8,11501,"Ho apprezzato gli interventi dei consiglieri Manfrin e Minelli, segno che si sono preparati con attenzione su questo tema complicato, e sarebbe il caso che tanti Consiglieri qui in quest'aula se ne occupassero almeno un poco. Ringrazio per l'intervento anche Baccega. Ho sostenuto questa mozione - non poteva essere diversamente - e facendolo mi rivolgo in particolare alla maggioranza del Consiglio, che è così sensibile ai temi della salute e dell'ecosistema, così resiliente a combattere la loro battaglia in nome di un ambiente più pulito e più sano; in particolare i padri di famiglia responsabili che si preoccupano per il domani delle future generazioni. Volevo dirvi che i campi elettromagnetici rappresentano uno degli inquinanti ambientali più diffusi, in rapido aumento nell'ambiente, e che sono capaci di modificazioni biologiche su cellule e organismi viventi, gli uomini compresi. I campi magnetici sono naturali, come sappiamo, controllano tutti i processi vitali degli esseri viventi, quindi i movimenti molecolari, oscillazioni cellulari, interazioni ioniche. I campi elettromagnetici sono prodotti dalla natura, e parlo di raggi cosmici, energia luminosa, geomagnetismo della terra e degli esseri viventi stessi. Il fatto è che fino al 1940 il fondo naturale pulsato era di 0,0002 Volt/metro, ma nel secolo scorso c'è stato un enorme ingresso di campi artificiali a bassa e alta frequenza, quindi antenne radio, telefoni, cavi elettrici, lampade, elettrodomestici, elettrodotti eccetera eccetera, ad alta frequenza, a bassa frequenza, a bassa frequenza ma alta intensità, eccetera eccetera, l'argomento è molto complesso. Il livello di radiazioni radiofrequenza dal 1940, anzi, facciamola più breve, dal 1985 al 2005, in 20 anni, il livello di radiazioni radiofrequenza nei paesi industrializzati è aumentato di 5 mila volte, quindi 5 mila volte in più radiazioni che l'essere umano, come tutti gli esseri viventi, riceve. Farà bene? Il sistema 5G nasce nel secolo scorso negli USA da una ricerca dell'industria militare per la guida dei carri armati, droni, missili, visualizzazioni di immagini 3D, funziona con elementi emittenti onde ad alta frequenza, nelle bande 700 MHz e 27 GHz, ma si arriverà presto a 86 GHz, cose impressionanti, con antenne Phased array, che sono vettori a schiera di fase, non sto a farla più difficile, ma qui c'è il problema che ci sarebbe da approfondire la geometria fissa delle reti 3G attualmente esistenti, mentre la rete 5G richiede una geometria diversa. Tutto questo per dire che stiamo installando una 5G sulla geometria fissa della 3G, questo è naturalmente sottoutilizzato, ma questi sono argomenti che speriamo di affrontare in sede con i tecnici. In tutto questo, il 5G opererà con frequenze molto più elevate di quelle finora utilizzate e si sommerà ai campi delle attuali 2G, 3G e 4G, rendendo tra l'altro difficile la misurazione del campo elettromagnetico da parte delle ARPA. Si renderà necessaria l'installazione di numerosissimi micro ripetitori in aree urbane: si calcola 250 antenne per miglio quadrato, il che corrisponde a un'antenna ogni 100 m² circa, ricordiamo, ci sarà un'antenna ogni 100 m². Notizia di oggi: a Milano mille lampioni vedranno l'installazione di small cell, di cui parlava il collega Manfrin, installate sui pali dell'illuminazione pubblica, se ne occuperà l'A2A. Cosa succede? Che le piccole celle sui lampioni saranno all'inizio di un processo che porterà alla rete, naturalmente più potente, più diffusa per migliorare la connessione, ma i residenti stanno già raccogliendo firme, perché questo è il primo passo verso un modello di Smart City, naturalmente questo per migliorare la qualità della vita dei suoi abitanti. Ma cosa avviene altrove? Ad Arezzo l'8 ottobre 2024, quindi parlo di poco più di un mese fa, il Comune ha fatto dietrofront. Il Comune di Arezzo ha proceduto alla redazione di un provvedimento di annullamento d'ufficio in autotutela riguardo l'installazione della nuova stazione radio base per telefonia cellulare. L'atto è stato conseguentemente affidato al parere tecnico che ha evidenziato la prevalenza della tutela della salute pubblica sull'erogazione di servizi di telefonia mobile, peraltro l'area era già coperta. ""L'antenna va smontata"", queste le parole del Comune, sono state evidenziate le mancate indifferibilità e urgenza, quali presupposti per il rilascio dell'autorizzazione e l'indisponibilità della ditta a individuare una diversa soluzione li ha costretti appunto a questa decisione. Si determina quindi di procedere all'annullamento d'ufficio dell'atto autorizzativo precedentemente accordato e, conseguentemente, di disporre il ripristino dello stato dei luoghi. L'antenna è stata presa e portata via. In seguito l'esempio del Sindaco di Cassano Ionio, è bene ricordarlo: ha emesso un'ordinanza con cui chiedeva lo stop ai lavori, in attesa che venissero effettuate tutte le verifiche atte ad assicurare la tutela della salute della popolazione. In Toscana, lo saprete bene, il 22 settembre scorso, quindi neppure due mesi fa, la delibera di Giunta regionale, a firma dell'Assessore all'ambiente e dell'Assessore alla sanità, ripeto: l'Assessore all'ambiente e l'Assessore alla sanità regionali, sicuramente più attenti alla salute dei loro concittadini di altre realtà montane che conosciamo bene, hanno stanziato una cifra di 222 mila euro per condurre quella che forse è la prima ricerca scientifica condotta a livello pubblico, almeno in Italia. La Toscana ha deciso uno studio sui 5G, sei città capoluogo di circa 100 mila abitanti, Pisa, Livorno, Lucca, Firenze, Prato e Arezzo, anzi, qualcuna di molto più di 100 mila, cercheranno di capire quale legame c'è tra i tumori accusati dalla popolazione, soprattutto infantile, e i campi elettromagnetici generati dalle stazioni radio base che stanno sorgendo un po' dappertutto in Toscana. Finora la comunità scientifica, come sostenevano i colleghi che mi hanno preceduto, ha indagato solo sull'aspetto dei campi elettromagnetici, cioè l'aspetto termico. Ben diverso è l'aspetto sui tessuti biologici. Ci saranno le due agenzie regionali che sono coinvolte. ARPA Toscana è incaricata di misurare l'esposizione all'inquinamento da banda larga superveloce; tra i suoi compiti: analizzare i limiti e gli scenari di sviluppo della rete 5G; elaborare un modello matematico che consenta la previsione su scala urbana dei livelli di esposizione presenti nei capoluoghi; misurare l'esposizione con le centraline già in dotazione e acquistarne altre; svolgere controlli sugli impianti 5G esistenti, possibilmente di gestori diversi, e su quelli in costruzione che si stanno installando; applicare agli impianti dei dosimetri speciali per la banda larga per misurare l'esposizione e valutare i livelli di esposizione dove questa è più alta e dove la densità della popolazione è maggiore, questo in particolare nelle zone dove ci sono scuole, con la presenza di bambini. All'ARS, invece, l'Agenzia Regionale di Sanità, spetterà: il monitoraggio della salute e la sorveglianza epidemiologica sulle città in cui si registrano livelli di campo elettromagnetico un po' più alti, le stime potranno essere perfezionate anche all'interno di abitazioni e scuole; fare una stima delle possibili associazioni tra esposizione ai campi elettromagnetici e malattie. ""Sulla base della scarsa letteratura scientifica disponibile"", dice l'ARS, ""si prevede di focalizzare l'attenzione sulla popolazione infantile, in quanto più suscettibile agli effetti dell'inquinamento elettromagnetico"". Cosa succede ai bambini? Succede che i CEM, cioè i campi elettromagnetici, non hanno problemi ad attraversare il corpo umano, lo dimostrano le immagini ottenute dalle apparecchiature radiologiche a risonanza magnetica, che mostrano l'ingresso del campo nella scatola cranica umana al contatto, ad esempio, di un cellulare. Questa dinamica è alla base della patogenesi dei tumori del nervo acustico e delle aree del tessuto cerebrale esposte al lato del contatto con il telefono mobile. La cosa impressionante è che nell'adulto, la penetrazione è di pochi centimetri, mentre in un bambino attraversa quasi completamente il cervello, naturalmente avendo una base più fragile, più leggera. Il dottor Gandus, che è stato in collegamento poco tempo fa con Aosta, in occasione di una serata dedicata proprio all'argomento, sosteneva che l'aumento dei tumori cerebrali infantili si sta riscontrando negli anni 2000 e probabilmente una delle cause potrebbero essere proprio le onde elettromagnetiche. Gli studi - sono stati citati dal collega - sono infiniti, si parla di più di 10 mila studi, e citiamo l'Agenzia internazionale per la ricerca sul cancro, lo studio del prof.Hardell, il National Toxicology Program, l'Istituto Ramazzini è stato pure citato, eccetera eccetera, ma abbiamo anche in sede giudiziali le sentenze: il Tar del Lazio nel 2019 e il Tar di Monza nel marzo 2019 hanno attestato il nesso tra campi elettromagnetici e cancro oltre ogni ragionevole dubbio. Che cosa succede qui in Valle d'Aosta, invece? Per ben due volte, l'Assessore all'ambiente mi ha risposto che i dati corrispondono a quanto la letteratura e i recenti studi hanno documentato, però il problema è che c'è quest'istituto che ha effettuato questi rilevamenti, l'ICNIRP, International Commission on non-ionizing radiation protection, e ha stabilito a 61 Volt/metro il livello non preoccupante, ed è la misura adottata a livello europeo. Il problema è che quest'istituto è considerato un'autorità soltanto dalla Commissione Europea, la quale ha conferito l'incarico a questa piccola associazione privata della Baviera di redigere le linee guida per la limitazione all'esposizione. L'incarico è stato assegnato nel 1997 e nel 1998 sono già state diramate queste misure, cioè 61 Volt/metro, ma gli studi - ho parlato di più di 10 mila studi a livello mondiale - sostengono una cosa ben diversa, e cioè che già a 0,2 Volt/metro c'è interazione con il tessuto umano, quindi sicuramente c'è da fare parecchio, c'è da approfondire parecchio. La deriva è che, oltre a questo disastro sulla terraferma, il progetto 5G arriverà anche dallo spazio. É previsto un lancio in orbita di almeno 20 mila satelliti che dalla stratosfera copriranno la terra con fasce orientabili, ognuno emetterà 5 milioni di watt sul suolo che si collegheranno ai miliardi di oggetti dell'Internet delle cose, parliamo di automobili, televisori, sensori, computer e tablet, si stima che già nel 2020 erano oltre 20 miliardi questi oggetti collegati, rendendo l'ambiente dove viviamo un vero forno a microonde 24 ore su 24, senza scampo, senza possibilità di spegnerlo o di nascondersi da qualche altra parte. Ben venga quindi, speriamo in un pochino, un po' - non si pretende tanto - di buon senso da parte di questo Governo, ben venga un approfondimento: devo ammettere che il Presidente della III Commissione, a cui ho chiesto la possibilità di ottenere delle audizioni da parte del mondo scientifico in quest'aula, si è attivato e a breve dovremmo concordare questi incontri. La richiesta è che venga ascoltato il mondo scientifico e non solo i rispettabilissimi tecnici dell'ARPA, per i quali abbiamo tutto il doveroso rispetto, però qui abbiamo scienziati che hanno dedicato la vita intera a queste ricerche. Abbiamo scienziati, abbiamo medici, che quotidianamente si confrontano con questo problema. Vorrei proprio capire quale può essere l'impedimento ad approfondire seriamente questa tematica."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,9,154,"Ci sono altri interventi nella discussione generale? Non vedo altre richieste, chiudo la discussione generale. Per il Governo, replica l'assessore Caveri."
47991,XVI,20/11/2024,"INFORMAZIONE, Radiotelecomunicazioni",it,Caveri,Luciano Emilio,1958,M,UV,10,4011,"Stavolta tocca a me perché si parla di tralicci, oltre che a parlare della tecnologia del 5G. Ho sentito esposte le teorie ben note di coloro che sono contro il 5G, è un movimento interessante, antimodernista, che si collega ad altre teorie antimoderniste. Ricordo quella che diceva che chi si faceva il vaccino sarebbe morto, adesso, facendo le corna, non vorrei morire alla fine del mio intervento, ma è del tutto evidente che esistono delle contraddizioni che vorrei subito dire. Io capisco la posizione del consigliere Lucianaz, che da sempre si è battuto, e va dato atto anche della competenza tecnica che farebbe invidia alla laurea in fisica del collega Lavevaz, ma io trovo che ci sia una contraddizione nei colleghi della Lega e nei colleghi di Forza Italia, perché sono stati i vostri Governi, e in particolare il Governo Meloni, ad aumentare il tasso di elettromagnetismo - lo ha ricordato con la data del 2023 la collega Minelli - così come è il vostro Governo che si è rimangiato un decreto legislativo che avrebbe dato qualche chances ai Comuni almeno di spostare quei tralicci che verranno messi anche in Valle d'Aosta. Devo correggere solo la consigliera Minelli: il 5G sono piccoli impianti, è molto diversa la tecnologia. Ci saranno più piccoli tralicci rispetto ai grandi tralicci che abbiamo oggi. Allora è difficile oggi, consigliere Manfrin, sentire che la Lega valdostana - immagino in una logica di federalismo, che apprezzo - dica delle cose contrarie a quello che dice il Governo. Il Governo ha, di fatto, liberalizzato il posizionamento dei tralicci, oggi nessuno può fare nulla, né la Regione, né i piani regolatori comunali, e vedremo come andrà a finire la questione di Arezzo, perché è nelle mani della giustizia amministrativa Con le ultime normative che da una parte hanno aumentato i limiti dei campi elettromagnetici in Italia, che restano - dico anche questo alla consigliera Minelli - inferiori a quelli della media europea, ma soprattutto con la legge di conversione di un recente decreto legge, c'è questa previsione: al fine di consentire il tempestivo raggiungimento di obiettivi di trasformazione digitale per gli interventi del Piano Italia 5G di realizzazione di nuove infrastrutture di rete idonee praticamente non si può fare più niente. Noi non abbiamo i Comuni che oggi dicono: ""Al posto di mettere il traliccio lì, lo mettiamo là"", non hanno alcuna facoltà. Questa era una chiarezza di tipo politico. Ripeto, chi è contro il 5G, lo fa legittimamente, mi stupisce che chi oggi con legge dello Stato ha favorito una massiccia movimentazione di questi tralicci, oggi in quest'aula dica il contrario. Poi, per carità, ripeto, io immagino che ci sia un rispetto localistico e non vorrei che fosse solo uno schiacciare l'occhio a chi è contro il 5G. Perché non c'è bisogno che si faccia uno studio specifico, questo non lo dico io, io ovviamente ho approfondito con i tecnici del Dipartimento, ma soprattutto con l'ARPA, che è quella che deve fare le misurazioni, che devono corrispondere a quei limiti che, come dicevo prima, sono aumentati. Secondo l'ARPA è inutile, perché lei stessa fa parte di un sistema di ARPA italiano che continua ad avere un costante scambio d'informazioni rispetto alle ricerche scientifiche che sono fatte e come voi sapete c'è anche un organismo centrale che si chiama ISPRA, anch'esso in connessione con tutti gli istituti che stanno facendo le ricerche e che in gran parte negano alcune cose che voi avete detto oggi, perché sono a tutt'oggi le risultanze ufficiali quelle che regolamentano la legislazione nazionale e noi non abbiamo, come autonomia, una possibilità di cambiare delle norme tecniche che hanno addirittura una valenza europea. Secondo l'ARPA è più che sufficiente far parte di questo sistema, sarebbero oggi degli studi specifici in Valle d'Aosta e soldi buttati via, perché tutti gli istituti di cui fa parte, con collaborazioni molto ampie, la nostra ARPA, lo stanno facendo con grande efficacia, quindi ci asterremo."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,11,62,"Consigliere Baccega, per dichiarazione di voto, ne ha facoltà."
47991,XVI,20/11/2024,"INFORMAZIONE, Radiotelecomunicazioni",it,Baccega,Mauro,1955,M,FI,12,962,"Ovviamente manterremo il voto. Se nel mese di maggio la risposta che arrivava dalla Giunta fosse stata di questo tenore, noi certamente avremmo approfondito, ma non abbiamo avuto questa risposta da parte della Giunta, o c'è stato un passaggio successivo al mese di maggio, oppure... Comunque noi qui chiediamo, ai fini della salute delle persone, se quello che sta succedendo sia un percorso fattibile. Lei mi dice che non si può più fare niente, ne prendiamo atto, però secondo noi un approfondimento rispetto alle popolazioni che hanno il Superphénix che gli passa sul tetto... qualcosa si dovrà vedere e fare perché, secondo me, qualche problema ci sarà. Faremo degli approfondimenti anche noi. Io non ho parlato e non ho detto che Forza Italia è contro il 5G, questo non può mettermelo in bocca, ho semplicemente detto che ai fini della salute della popolazione sarebbe opportuno fare degli approfondimenti, ed ecco perché noi vogliamo votare questa mozione."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,13,115,"Consigliere Manfrin, ne ha facoltà. Il Consigliere Manfrin è promotore della mozione, per cui non 5 minuti bensì..."
47991,XVI,20/11/2024,"INFORMAZIONE, Radiotelecomunicazioni",it,Manfrin,Andrea Fabrizio,1983,M,LEGA VDA,14,6464,"Grazie, assessore Caveri, per la sua risposta che, per una volta, sinceramente, mi aspettavo differente, proprio per il fatto che so che lei è una persona che si prepara e che approfondisce i temi; invece è caduto obiettivamente in una risposta che è più scontata delle battute di Topolino, e di questo me ne dispiaccio per due ordini di motivi. Il primo è che lei ha tentato di provare a dipingere le persone che sollevano una richiesta, che non è di tornare all'età della pietra, di vivere come i mormoni, ma è una richiesta - come è stato detto correttamente dai colleghi di Forza Italia, così come dagli altri colleghi che mi hanno preceduto durante l'illustrazione di quest'iniziativa, durante la discussione generale - di avere delle tutele e di fare degli approfondimenti dal punto di vista della salute. Io non sono noto per essere uno di quelli che vogliono piantare le margherite in autostrada, quindi non mi si può accusare di essere uno che odia la modernità, di certo odio le imposizioni, lei sa che io e lei la pensiamo in maniera differente sugli obblighi vaccinali per esempio, io sono per la libertà, lei è per obbligare a forza le persone, pena la morte sociale e lavorativa, sono questioni di scelta: era felicissimo che ci fossero degli obblighi per le persone che facevano o non facevano un determinato trattamento sanitario e questo segna la differenza tra noi che è assolutamente legittima, come lei ha evidenziato. Se però lei avesse avuto un approccio meno ideologico e più nel merito - perché lei è capace di fare questo tipo di analisi, assolutamente, sicuramente molto più del sottoscritto che ha fatto meno politica di lei - e si fosse limitato a leggere il testo, avrebbe visto che qui non c'è nessuna teoria complottista, nessun terrapiattismo, nessuna ipotesi di cancellare qualsiasi rete tecnologica della nostra regione, ma una richiesta molto semplice, cioè fare degli studi e approfondire appunto il tema dei potenziali rischi della rete. Lei ha sollevato la questione politica e sono felice che l'abbia fatto, le risponderò ovviamente in due parti. La prima è che se lei va a vedere, nonostante l'aumento di cui lei ha parlato, che è assolutamente corretto, l'Italia rimane uno dei Paesi europei con le più basse emissioni, con i limiti più bassi, quindi evidentemente questo aumento è stato fatto, ma tenendo a mente che bisognava rimanere in certi standard, ovviamente rimediando critiche, che giustamente ha ricordato - e penso che non debba spiegare a lei, soprattutto che ha avuto una coabitazione in Giunta con movimenti politici, con idee che non condivideva - però a volte, quando si governa, si deve trovare anche una quadra e a volte si condividono cose che magari non si condividono, non sto dicendo che sia successo ma sto parlando in generale. Devo dirle però anche un'altra cosa, assessore Caveri, che sulla questione politica lei però dimentica un piccolo passaggio, cioè che questo stesso impegno e questo stesso approfondimento è stato deliberato dalla Regione Toscana e non con una mozione, ma con una delibera di Giunta. L'ultima volta che ho controllato, e controllo tutte le mattine, anche la Regione Toscana aveva la sua agenzia regionale per il controllo. Nel momento in cui lei ci dice che i controlli dell'ARPA sono sufficienti, ci dice che la Regione Toscana è una Regione di pazzi scriteriati - che hanno un'agenzia regionale che non funziona, terrapiattisti, probabilmente vanno in giro anche con la carta stagnola sulla testa per non essere manipolati psicologicamente... - oppure possiamo accettare il fatto che forse, avere uno studio ulteriore e un approfondimento ulteriore, non possa che fare del bene, perché magari va anche a favore di quello che dice lei, magari conferma che non c'è nessun problema, che è tutto a posto, o magari no. Questo mi riporta un po' alla memoria quello che è accaduto questa mattina e quello che è accaduto la settimana scorsa durante la Commissione: abbiamo chiesto di fare un'audizione con le categorie imprenditoriali per avere il loro parere, ma no, si è detto di no, perché si preferisce evitare che magari ci sia il rischio che qualcuno possa smentire quello che dici o metterlo in dubbio, e qui mi sembra di essere esattamente nello stesso alveo. Si ha paura di fare un approfondimento perché magari i risultati non sono quelli attesi. Ora vede, Assessore, noi abbiamo affrontato il dibattito con la massima apertura, penso che lei me ne possa dare atto, non ho fatto questioni politiche, non ho fatto questioni, crociate terrapiattiste, ho semplicemente posto una questione che è quella che lei vede, c'è da qualche parte sollevata un'evidente possibilità che questo possa nuocere alla salute, perché o immaginiamo che vada sempre tutto bene, oppure, se vogliamo mettere, come giustamente lei ha fatto più volte su più temi, la scienza al primo posto, possiamo immaginare che spesso la scienza si interroga e ha dei dubbi - è l'essenza di una dimostrazione - quindi avendo questa tecnologia da poco, anche gli effetti di lungo periodo di questa tecnologia non sono noti. Se effettivamente quello che lei dice è vero, allora non avrebbe alcun senso la raccomandazione del Consiglio europeo del 12 luglio 1999, dove si chiede di promuovere programmi di ricerca al fine di migliorare la conoscenza degli effetti dei campi elettromagnetici sulla salute umana, tenendo conto della raccomandazione degli sforzi di ricerca comunitari internazionali, probabilmente sarà stata un'Europa terrapiattista che non crede nel progresso e che ci vuole ridurre tutti a riportare l'età della pietra o forse ci sono delle giuste preoccupazioni. Forse, a questo punto, la Regione, che è governata peraltro dal Partito Democratico, sarà effettivamente una Regione scriteriata, e allora io le consiglio magari di comunicarlo ai colleghi, dicendo che i vostri colleghi della Toscana sono tutti dei pazzi e non capiscono nulla o forse magari porsi dei dubbi. Mettere dei dubbi, avere dei dubbi probabilmente porta anche ad avere dei risultati che ci possono confermare o smentire quello che ipotizziamo, da una parte e dall'altra. Io credo che questo sia un dubbio che può venire a tutti. Lei ritiene di avere la scienza infusa e di dire: ""No, non è così"", ci dispiace per lei, però per noi non è così. Noi ovviamente non ritireremo questa mozione, chiaramente siamo ansiosi di vedere come verrà distribuito il voto, noi la nostra posizione l'abbiamo espressa e penso sia chiara."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,15,61,Altri interventi? Consigliere Lucianaz che è tra i firmatari.
47991,XVI,20/11/2024,"INFORMAZIONE, Radiotelecomunicazioni",it,Lucianaz,Diego,1963,M,RV,16,3362,"Questa volta non mi indirizzo esclusivamente all'assessore Caveri con cui abbiamo aperto un dibattito su quest'argomento, ma alla Giunta intera, cioè io devo ammettere che l'Union Valdôtaine mi demoralizza sempre di più, un partito del quale sottoscriverei ogni riga del proprio Statuto, ma purtroppo qui vi state comportando in modo assurdo, non solo non vi interessa il francoprovenzale, e lo dimostrate a ogni iniziativa, non solo non vi interessate della salute dei Valdostani, quando affrontiamo il discorso dell'Ospedale, che voi giustamente considerate dal vostro punto di vista; c'è qualcuno che invece la vede in modo diametralmente opposto, ma, su questo punto, non riesco proprio a capire dove sia il vostro senso di amministratori. Siete, a mio parere naturalmente, e sottoscrivo quello che dico, la delusione di un popolo, perché chiedere di approfondire una tematica come quella delle onde elettromagnetiche, sulla quale tutte le comunità... vi ho citato la volta scorsa le comunità del Levante ligure, in cui l'ANCI ligure si è attivata per chiedere approfondimenti, e, tra l'altro, il Presidente della Regione Liguria ha avuto delle difficoltà proprio su questi aspetti. Vi chiediamo almeno di discuterne in Commissione, che tra l'altro sono secretate, quindi non si può neppure diffondere i dati, neppure quello... vi ho citato l'articolo 191 del Trattato europeo, tanto caro all'assessore Caveri, che antepone la protezione della salute agli interessi economici; questo lo sappiamo tutti, ci sono interessi economici grandi, enormi, bene, cerchiamo di tutelarli, qualcuno è più convinto di altri, forse nessuno è contrario al progresso. Poi se io partecipo alle manifestazioni con i No Vax lo faccio ben volentieri, non vado a vedere chi frequentate voi, e comunque non me ne frega assolutamente nulla. Il senso è che sostengo la libertà di ogni cittadino valdostano di esprimersi e vado anche ad ascoltarlo, guardate un po'. Il fatto che si continui a citare recenti studi, asseverati, eccetera... io continuo a ribadirvi che l'Istituto della ICNIRP, Commissione internazionale per la protezione dalle radiazioni non ionizzanti di cui vi ho detto prima, è un'agenzia privata, con ridotta attività, costituita da una Commissione non istituzionale di dodici membri, bavarese, nella quale peraltro non era presente nessun medico - e mi rivolgo al Consigliere collega Barmasse, che mi ha detto che non c'è nessun medico in questa audizione. Neanche qui in questa Commissione c'è un medico, guardate un po', eppure l'ARPA, come tutti gli altri Governi politici, si affida a questo studio. Voi forse non sapete, vi dico anche questo: nel 2020 la Corte d'appello di Torino ha denunciato il conflitto d'interessi dell'ICNIRP bavarese di cui vi ho detto prima, definendola ""Organizzazione privata, le cui linee guida hanno una grande importanza economica e strategica per l'industria delle telecomunicazioni"", con la quale diversi membri dell'ICNIRP hanno legami attraverso rapporti di consulenza. Dice sempre la Corte d'appello di Torino, sentenza del 2020: ""Appare evidente che questi soggetti dovrebbero astenersi dal valutare l'effetto sulla salute, che l'ICNIRP stesso ha dichiarato sicuro e non nocivo alla salute"". Queste sono sentenze di tribunali italiani. Voi sorridete, come al solito continuate con questo spirito. Siete una vera delusione."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,17,46,Consigliera Minelli per dichiarazioni di voto.
47991,XVI,20/11/2024,"INFORMAZIONE, Radiotelecomunicazioni",it,Minelli,Chiara,1966,F,PCP,18,3819,"Per dichiarazione di voto e per confermare quanto avevo detto in precedenza, cioè che sosterremo questa mozione, ma anche per fare una considerazione più che altro sulla risposta data dall'assessore Caveri, cioè proprio il cuore della mozione, vale a dire la necessità o meno di fare uno studio specifico. Dice l'Assessore: ""Non c'è bisogno che si faccia uno studio specifico, non lo dico io, lo dice ARPA, è del tutto inutile perché ARPA è all'interno di un sistema nazionale di cui fa parte anche ISPRA e quindi ci sono già studi che parlano, che documentano una serie di cose"". Credo che tutti noi sappiamo che ARPA stia all'interno del sistema SNPA, cioè del sistema federativo che comprende ventuno agenzie per l'ambiente, perché ci sono le due Province autonome di Trento e di Bolzano, e che comprende giustamente anche ISPRA, ma che cosa fa questo sistema? È un sistema che raccoglie gli studi che fanno le singole agenzie, e poi elabora ovviamente anche delle linee, dà delle indicazioni alle altre agenzie, ma non capisco bene il motivo per cui la nostra ARPA non potrebbe, sul nostro territorio, fare in piccolo uno studio con le caratteristiche che abbiamo evidenziato e poi ovviamente condividerlo, all'interno del sistema, ragionare con gli altri, perché normalmente questo è ciò che fanno, con la supervisione di ISPRA, con i rapporti che ci sono tra le varie agenzie. A me la motivazione lascia un po' perplessa, che poi noi non possiamo cambiare le cose va bene, può essere assolutamente accettato, ma contribuire a un approfondimento di tipo scientifico su un territorio che è circoscritto (che forse si potrebbe anche prestare a fare delle valutazioni da condividere e magari da validare o non validare attraverso le altre agenzie che sul loro stesso territorio possono fare la stessa azione) a me sembrerebbe una cosa abbastanza sensata. Sinceramente è qualche cosa che mi ha lasciato un po' perplessa come motivazione. Vorrei poi fare anche una precisazione, ma credo che l'Assessore, quando ha parlato, non si riferisse tanto a noi, poi mi sembra che lui lo abbia anche abbastanza esplicitato riguardo alla questione che ci sono persone che sono contrarie al 5G. Io ho specificato, intervenendo, che dal nostro punto di vista questa è una tecnologia che non deve essere demonizzata, che sia la fibra che il 5G possono essere utili per colmare la lacuna che c'è, cioè il fatto che il nostro Paese sia scarsamente ancora digitalizzato, però questo non deve essere fatto a scapito di quella che potrebbe essere la tutela della salute dei cittadini. Non pretendo di dire che sia assolutamente negativo, io ho riportato opinioni che sono opinioni di scienziati, e credo che abbiano anche un curriculum di tutto rispetto, ma poi, proprio per arrivare a una definizione e a una chiusura del cerchio, tutti gli studi che possono essere fatti, a mio avviso, sono utili e possono essere utilizzati anche per un dibattito più ampio che ovviamente non coinvolge soltanto la nostra regione. È ovvio che noi ci troviamo all'interno di un sistema Paese che è molto complesso, certamente invece condivido quanto detto dall'Assessore sul fatto che, a livello di decisioni governative, quella di spostare i limiti da 6 Volt/metro a 15 è una decisione che è stata presa a livello centrale, quindi è ovvio che su questo sono state fatte delle scelte. Poi ognuno può avere delle preoccupazioni, che sono assolutamente legittime, e voler approfondire, mi sembra che sia stato spiegato, ciò non toglie che il nostro Paese era in una situazione, rispetto agli altri Paesi europei - sicuramente dal mio punto di vista - migliore, perché quei 6 Volt al metro erano, dal punto di vista della tutela della salute, migliori del 15, così non è stato, si è deciso diversamente e su questo ci sono ovviamente delle responsabilità."
47991,XVI,20/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,19,560,"Ci sono altre dichiarazioni di voto? Non vedo altre richieste, passiamo pertanto alla votazione. La votazione è aperta. La votazione è chiusa. Presenti: 35 Votanti: 16 Favorevoli: 16 Astenuti: 19 (Barmasse, Bertin, Bertschy, Carrel, Caveri, Chatrian, Cretier, Di Marco, Grosjacques, Guichardaz Jean-Pierre, Jordan, Lavevaz, Malacrinò, Marguerettaz, Marzi, Padovani, Rosaire, Sapinet e Testolin). La mozione non è approvata. Con questo chiudiamo i lavori del Consiglio di oggi, i lavori riprenderanno domani alle ore 09:00. --- La seduta termina alle ore 19:56."
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,1,151,"Alla presenza di 31 Consiglieri possiamo riprendere con l'ordine del giorno, punto n. 8.01. Ha chiesto la parola la consigliera Minelli, ne ha facoltà."
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Minelli,Chiara,1966,F,PCP,2,1921,"Il question time riguarda l'intensa attività di sponsorizzazione e di promozione di CVA, i soldi non mancano, ma, essendo un'azienda pubblica, i soldi sono di tutta la comunità, allora la domanda che ci si pone è se tutta quest'azione ha una valida motivazione oppure no. Abbiamo chiesto i dati delle sponsorizzazioni dei contributi fra il 2021 e il 2023, l'ammontare cospicuo sfiora il milione di euro, ma soprattutto emergono alcune cose sorprendenti, come i versamenti a Confindustria Valle d'Aosta per un convegno (è un po' strano che Confindustria non fosse in grado di fare da sola...), ci sono in totale ben 180 mila euro a favore del Comune di Courmayeur e della Fondazione Courmayeur, mentre per tanti altri Comuni la cifra è zero. Ci sono contributi a soggetti totalmente esterni alla Valle d'Aosta, a pro loco in provincia di Avellino e Viterbo e poi sappiamo che ci sono dinieghi e richieste respinte. Vogliamo quindi capire meglio come si sta operando e vogliamo capire che senso ha il recente invito a cena per tre giornalisti di ogni testata operante in Valle. Un'occasione per conoscersi e per spiegare, si dice sostanzialmente nell'invito, ma, se CVA vuole spiegare la sua posizione, convochi una conferenza stampa e non una cena. È un'iniziativa, a nostro avviso, un po' maldestra, che, tra l'altro, mette in imbarazzo molte persone. CVA è al centro di un'importante discussione sul suo ruolo e operato e la dimostrazione ci viene dalla sorprendente celerità con cui è stata convocata per giovedì prossimo la IV Commissione, con l'audizione dei vertici di CVA, non si sa bene perché, vista la vaghezza dell'ordine del giorno e soprattutto i tanti arretrati della Commissione. Il tema CVA è questione delicata, è una società su cui i media devono poter dire in totale libertà e senza condizionamenti e quell'invito a cena così strutturato ci sembra un'inopportuna forma di pressione. Aspetto le risposte."
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,3,64,"Ha chiesto la parola il Presidente della Regione, ne ha facoltà."
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Testolin,Renzo,1968,M,UV,4,1045,"L'interrogante chiede al Governo regionale di sapere in base a quali criteri CVA S.p.A. procede alle sponsorizzazioni o erogazioni liberali agli inviti a cena. In relazione a questo quesito posto dall'interrogazione, CVA comunica che, per quanto riguarda la prima parte, la società si è dotata da qualche anno di una specifica regolamentazione. Sul sito Internet della società è presente un'apposita sezione in cui sono indicate le modalità di presentazione e di erogazione delle sponsorizzazioni e delle liberalità e soprattutto i criteri di valutazione che attengono a due macro voci: il valore territoriale della proposta e il valore sociale e di impatto. Per quanto concerne la seconda parte della domanda, i criteri in base ai quali CVA procede a inviti a cena, CVA evidenzia che le cene rientrano in una tipica attività di relazioni esterne di un grande gruppo industriale che si sostanzia in interlocuzioni con gli stakeholder, tra i quali certamente rientrano i rappresentanti del mondo della comunicazione nel territorio di riferimento."
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,5,59,Ha chiesto la parola la consigliera Minelli per la replica.
47992,XVI,21/11/2024,"FINANZA REGIONALE E LOCALE, Partecipazioni azionarie regionali",it,Minelli,Chiara,1966,F,PCP,6,1085,"Abbiamo visionato il sito di CVA, abbiamo visto la pagina che lei ha citato, sponsorizzazioni e erogazioni, tra l'altro, poi dai dati non si capisce bene come mai alcune cose siano finite in un settore piuttosto che in un altro, ma soprattutto non è chiaro chi faccia parte di questo Comitato delle sponsorizzazioni e come agisce l'organo che decide per i contributi, ma, al di là di questo, ciò che ci preme sottolineare è che CVA è un'azienda di grande importanza, creata per gestire un patrimonio di centrali idroelettriche acquistate dalla Regione, un'azienda strategica che negli ultimi anni si è discostata dalla mission che aveva e anche dalla trasparenza che dovrebbe caratterizzare una società pubblica. Sappiamo, lo abbiamo detto tante volte, non condividiamo certi metodi e certe scelte, ma è grave, a nostro avviso, che la Giunta si rifiuti di affrontare il problema e di prendere in mano la situazione considerato che ormai la situazione è abbastanza fuori controllo. Sulla questione degli stakeholder , apprendiamo che gli organi di stampa sono degli stakeholder di CVA!!"
47993,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,1,74,"Punto n. 8.02. Ha chiesto la parola il consigliere Aggravi, ne ha facoltà."
47993,XVI,21/11/2024,"ENERGIA, Risparmio energetico e fonti alternative",it,Aggravi,Stefano,1985,M,RV,2,1297,"Quest'interrogazione a risposta immediata prende spunto dalle notizie che sono emerse negli ultimi giorni sugli organi di stampa relativamente al fatto che il Consiglio di Stato ha sospeso in via cautelare, almeno fino alla conclusione di un giudizio di merito del TAR, un passaggio sul decreto ministeriale delle aree idonee. La parte contesa è quella, potremmo dire in sintesi, relativamente alle possibilità che le Regioni e le Province autonome avrebbero nell'identificazione, appunto, delle aree idonee, questo per dissuadere i legislatori regionali dall'adottare, nelle more del giudizio, norme di legge che restringano il novero delle aree idonee. Ricordiamo, se ho dei dati aggiornati, ma non dovrebbe essere cambiata la tabella A del decreto, quindi che identifica gli obiettivi di potenza aggiuntiva, sul 2030 si dovrebbe arrivare addirittura in Valle d'Aosta a 328 megawatt, in particolare all'interno del decreto appunto c'era una tempistica per l'applicazione per legge regionale da parte delle Regioni. Per quello che riguardava le Regioni a Statuto speciale e le Province autonome, vi era la clausola di salvaguardia. Chiediamo all'Assessore competente quale sia ad oggi lo stato di applicazione e il raggiungimento degli obiettivi previsti dal decreto Aree idonee in Valle d'Aosta."
47993,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,3,33,La parola all'assessore Bertschy.
47993,XVI,21/11/2024,"ENERGIA, Risparmio energetico e fonti alternative",it,Bertschy,Luigi Giovanni,1965,M,UV,4,2358,"Visti i tempi del question time , non leggerò tutta la lunga risposta ma cercherò di essere esaustivo nell'elencare i punti principali e ovviamente a disposizione per completare eventualmente le informazioni. Il decreto in questione, quello che ha dato sei mesi di tempo per adottare con legge regionale le aree idonee e non idonee, ha visto da parte nostra l'istituzione attraverso la delibera 1193 del tavolo tecnico e della cabina di regia che debbono portare a una proposta di legge da approvare in Giunta entro la fine dell'anno, anche con l'approvazione del Consiglio, tempi che ovviamente tutte le Regioni hanno trovato eccessivamente brevi, ma comunque ci si è messi tutti a lavorare e prima di questa sentenza eravamo pronti ad accogliere una prima bozza di legge, che, rispetto al calendario dato dalla delibera, doveva arrivare alla proposta della Giunta entro il 22 novembre. La sentenza del Consiglio di Stato cambia le condizioni per sviluppare la normativa e soprattutto crea un impedimento che al momento è sospeso fino al 5 febbraio, dove ci sarà l'espressione di merito e crea ovviamente una situazione che non ci mette nella condizione di completare il lavoro come Regioni. Ci sono due aspetti che le Regioni hanno sottoposto all'attenzione del Governo: una richiesta di proroga di 90 giorni del termine previsto dalla scadenza del decreto che è il 30 dicembre 2024. È stato presentato un emendamento che ci si auspica venga accolto, proprio per dare il tempo di completare questa verifica e in questi giorni, sia la Commissione tecnica, che la Conferenza delle Regioni, hanno richiesto al Ministero di poter avere una valutazione di tipo tecnico rispetto agli impedimenti che il Consiglio di Stato ha dato rispetto all'articolo 20, comma 8, del decreto legislativo 199/2021. Questo per la parte più burocratica amministrativa e anche di tipo giuridico. Io mi impegno - ci sarà una riunione a inizio settimana dei tavoli tecnici - a darle, anche per informazione, che cosa emergerà da questo lavoro al tavolo tecnico. Rispetto agli obiettivi, al momento sono stati installati circa 20 megawatt, sull'anno circa altri 3,4 megawatt, manca però da parte del GSE - e finisco concludo, mi scuso per essere stato lungo - la valorizzazione della produzione idroelettrica che sappiamo potrà essere differenziata rispetto a quella del fotovoltaico."
47993,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,5,31,Replica il consigliere Aggravi.
47993,XVI,21/11/2024,"ENERGIA, Risparmio energetico e fonti alternative",it,Aggravi,Stefano,1985,M,RV,6,934,"Grazie Assessore. Mi rendo conto che il tempo non permette una disamina completa di una situazione complessa e soprattutto di una normativa molto complessa, ma volevamo comprendere perché la tempistica era almeno quella originaria incombente, quindi ci auguriamo che comunque la deroga passi. Certo è che più si guarda questo decreto, almeno personalmente, più i dubbi ci sono, soprattutto sulle modalità di definizione degli obiettivi di potenza, ma ne avevamo anche già, tra l'altro, parlato durante la discussione del piano energetico. Detto questo, la ringraziamo per la disponibilità a tenere informato il Consiglio e cercheremo di comprendere anche quali saranno le evoluzioni a livello nazionale, perché, tra l'altro, vedendo anche gli obiettivi del PNIEC (Piano Nazionale Energia e Clima) e quelle che sono state invece le richieste e anche le tempistiche di autorizzazione degli impianti, la montagna da scalare è molto alta."
47994,XVI,21/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,1,74,"Punto n. 8.03. Ha chiesto la parola il consigliere Manfrin, ne ha facoltà."
47994,XVI,21/11/2024,"ASSISTENZA SOCIALE, Assistenza socio-sanitaria",it,Manfrin,Andrea Fabrizio,1983,M,LEGA VDA,2,1524,"Con la presente iniziativa intendiamo segnalare un incidente piuttosto spiacevole occorso a un utente della struttura di Variney, utente che purtroppo si è visto per motivazioni che non sono ben chiarite, qualcuno all'interno della struttura ha cercato di giustificare un trattamento che obiettivamente ha colpito nel profondo la persona in questione, quindi è stato rasato a zero completamente contro la sua volontà, qualcuno ha cercato di giustificarlo come un'azione dovuta all'igiene della persona, peccato che il taglio dei capelli fosse avvenuto soltanto dieci giorni prima, quindi chiaramente quell'igiene non si può giustificare, altri hanno spiegato più realisticamente che è stato un atto di goliardia, interno alla struttura, per prepararlo a un ipotetico matrimonio con un'altra utente ospite della stessa struttura a cui ovviamente si era avvicinato, perché era una delle poche persone con cui si poteva dialogare. Ovviamente tutto questo ha posto la persona in un profondo stato di umiliazione e di prostrazione e giustamente la famiglia, che è una famiglia attenta e presente, ha segnalato e ha evidenziato un profondo disagio per quest'azione. Su questa struttura abbiamo segnalato parecchi problemi ed evidenziato il fatto che questo non sia il trattamento assolutamente da erogare a una persona fragile e chiediamo appunto se siano state condotte delle azioni tese ad appurare quanto accaduto in struttura e, in particolare, quali siano le misure adottate per evitare il verificarsi delle azioni descritte."
47994,XVI,21/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,3,27,Risponde l'assessore Marzi.
47994,XVI,21/11/2024,"ASSISTENZA SOCIALE, Assistenza socio-sanitaria",it,Marzi,Carlo,1975,M,SA,4,1572,"L'Azienda USL, nell'ambito del monitoraggio di propria spettanza sull'attività e sui servizi svolti presso la struttura di Variney, ha prontamente verificato la segnalazione e informato che l'accaduto risale al 14 novembre scorso durante il turno del mattino. L'evento si riferisce alle azioni messe in campo dal personale di struttura a seguito della necessità emersa di procedere a una particolare specifica esigenza di cura di un'ospite. Dopo il lavaggio del capo risultavano infatti presenti squame e crosticine che impedivano l'applicazione efficace dell'olio idratante. Un'infermiera riteneva quindi di procedere al taglio dei capelli per favorire l'applicazione dell'olio idratante sulla cute. Il giorno successivo alla richiesta di chiarimenti da parte dei familiari seguiva la convocazione degli stessi cui venivano fornite le spiegazioni del caso. La famiglia ha dichiarato di avere compreso e accettato i chiarimenti. L'episodio si configura pertanto come un agito legittimo nell'ambito di una valutazione dello stato di salute non viziato da condizionamenti ambientali o da presupposti ludici, come paventato dalla richiesta. Troviamo invece nuovamente inusuale l'utilizzo degli strumenti consiliari per arrivare a un simile livello di dettaglio ispettivo, perché questo livello ispettivo potrebbe quasi far pensare che spetti a lei e/o a voi questo livello gestionale, ma nessuno può essere così ingenuo. Allora forse la motivazione che resterebbe è quella di crearsi momenti di visibilità politica. Siamo certi che, se la sua replica sarà serena, non è così."
47994,XVI,21/11/2024,"ASSISTENZA SOCIALE, Assistenza socio-sanitaria",it,Bertin,Alberto,1966,M,Presidente,5,59,"Ha chiesto la parola il consigliere Manfrin, ne ha facoltà."
47994,XVI,21/11/2024,"ASSISTENZA SOCIALE, Assistenza socio-sanitaria",it,Manfrin,Andrea Fabrizio,1983,M,LEGA VDA,6,872,"Grazie Assessore per i suggerimenti su come dovrei impostare la mia risposta. La mia risposta non è serena per nessun motivo, perché ovviamente la famiglia non ha per nessun motivo accettato la spiegazione che è stata fornita. Le aggiungo qualche dettaglio, così lei ne sarà a conoscenza: gli stessi autori dell'azione hanno telefonato direttamente alla famiglia per scusarsi di quanto accaduto. Pare che ci siano stati diversi incontri, sempre all'interno della struttura, per cercare di capire cosa sia accaduto. Il fatto che lei si limiti a fornire, come sempre, la spiegazione che giustifica un certo tipo di azioni che sono assolutamente oscene ritengo sia invece questo un grave modo di esulare dalle responsabilità che le sono poste in capo, per cui sono gravemente insoddisfatto, siamo gravemente insoddisfatti della sua risposta e ovviamente non ci fermeremo qui."
47995,XVI,21/11/2024,"PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI, Calamità naturali, TURISMO E INDUSTRIA ALBERGHIERA, Contributi, incentivi",it,Bertin,Alberto,1966,M,Presidente,1,54,Il punto n. 8.04 è ritirato. Il Consiglio prende atto.
47996,XVI,21/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,1,70,Passiamo pertanto al punto n. 9. Risponde il Presidente della Regione.
47996,XVI,21/11/2024,"TRASPORTI E VIABILITÀ, Autostrade e trafori alpini",it,Testolin,Renzo,1968,M,UV,2,2111,"Gli interroganti chiedono se ad oggi, in seguito alle interlocuzioni avute con la società durante l'anno, vi siano delle novità o soluzioni positive in merito alle possibili azioni volte all'estensione della convenzione per la riduzione del pedaggio autostradale alle categorie di veicoli di classe B e se nella presentazione dell'istanza alla società si è tenuto conto anche delle esigenze delle famiglie valdostane con persone disabili, con l'obiettivo di superare questi ostacoli e garantire quindi l'inclusione delle persone con disabilità nelle agevolazioni. Rispetto a quest'interrogazione, non ci sono al momento novità per quanto riguarda l'estensione ai veicoli di categoria B alla convenzione per la riduzione del pedaggio autostradale. Come abbiamo già avuto modo di condividere nel febbraio scorso, si tratta di una questione tecnica legata all'altezza dell'asse anteriore del veicolo, sulla quale ovviamente le concessionarie non possono intervenire, ma soprattutto di una questione legata all'impostazione delle agevolazioni in argomento, che è comunque ancora legata all'individuazione di una tratta fissa e che in ogni caso è soggetta ad autorizzazione del Ministero dei trasporti attualmente valida per il periodo 2024-2026. L'argomento non è chiuso, nel senso che la nostra intenzione è quella di rivedere, in un'ottica complessiva e migliorativa, la procedura di agevolazione esistente al fine di semplificare la stessa e di implementare ulteriormente l'utilizzo della tratta autostradale rispetto alla viabilità ordinaria, con agevolazioni tariffarie più elastiche. Si tratta di uno degli aspetti inseriti anche nel piano regionale dei trasporti, su cui continueremo il confronto con i concessionari autostradali. Per quanto riguarda invece l'aspetto delle persone con particolari difficoltà, va evidenziato come le agevolazioni in essere siano collegate a veicoli che rientrino appunto nella classe A. La normativa italiana esenta dal pagamento solo per i veicoli delle associazioni di volontariato e di soccorso, ma non quelli delle persone con particolari difficoltà o dei loro familiari."
47996,XVI,21/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,3,31,Replica il consigliere Aggravi.
47996,XVI,21/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,4,519,"Prendiamo atto della risposta. Nasceva appunto dalla parte finale dell'intervento proprio suo quando a febbraio, giustamente, raccoglieva come stimolo la proposta della mozione.  Volevamo comprendere se c'erano delle novità, noi ci auguriamo che l'azione che, come ci ha detto, verrà portata avanti, o comunque la continuazione che verrà portata avanti potrà trovare o comunque elaborare una possibilità e trovare soprattutto soluzione relativamente a una problematica che è semplice, ma di risoluzione molto complessa."
47997,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,1,50,Punto n. 10. Risponde il Presidente della Regione.
47997,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Testolin,Renzo,1968,M,UV,2,4272,"La Consigliera chiede la composizione del tavolo di confronto finalizzato al raggiungimento della ricollocazione presso l'USL della Valle d'Aosta presso gli enti del comparto unico del personale OSS con capacità lavorative ridotte, inoltre i criteri e le modalità definite, l'attuazione della modalità del personale interessato, il numero di avvisi di operatori interessati che hanno ottenuto la suddetta mobilità con la specificazione dell'ente di destinazione e se i criteri e le modalità di cui al punto 2 sono stati estesi anche a tutte le altre categorie del comparto. Rispetto a quest'interpellanza, si tratta di uno di quei casi in cui le intenzioni, nel caso specifico quelle declinate nella richiamata mozione del luglio 2021, trovano poi nella realtà ostacoli diversi da quelli immaginati. Già nel novembre 2022, a seguito di un'interrogazione analoga, si era dato conto delle difficoltà emerse nel dar seguito all'impegno della mozione, in primo luogo perché, anche se si tratta di enti del comparto unico, è necessario comunque un accordo tra gli enti per procedere a quella che è comunque una cessione di contratto individuale, come previsto all'articolo 43, comma 4bis, della legge regionale 22/2010. Sono emerse e non ancora risolte una serie di criticità che, al momento, anche considerando che il Dipartimento del personale è stato assorbito dalla programmazione e realizzazione dei concorsi del rinnovo dell'accordo collettivo regionale 2022-2024 per il personale non dirigente del comparto unico, hanno impedito di attivare il tavolo di lavoro con le organizzazioni sindacali pur avendo lo stesso Dipartimento iniziato a lavorare a una proposta in tal senso. I nodi da risolvere sono: anzitutto, con riferimento al trattamento economico, il profilo professionale di OSS è inquadrato in posizione B2S, mentre gli altri profili professionali di categoria B impiegati dall'Amministrazione regionale degli altri enti del comparto sono inquadrati in posizione economica B2. Per tale personale OSS si determinerebbe quindi un reinquadramento in posizione economica inferiore, a fronte del quale occorre definire se il dipendente mantiene il trattamento economico di provenienza e in che modo, ovvero debba recepire il nuovo trattamento economico della posizione di nuovo inquadramento. Il re-inquadramento economico deve essere previsto per legge non essendo sufficiente il contratto. Secondariamente la mobilità con un cambio di profilo professionale da operatore socio-sanitario a coadiutore non può essere disposta d'ufficio a fronte di una sopravvenuta inidoneità totale o parziale alle mansioni di OSS. Si tratta infatti di profili professionali molto diversi tra loro, per la cui conversione occorrerebbe una prova attitudinale per il ruolo di mansione. Ancora: si deve tener conto che con l'accelerazione della digitalizzazione della Pubblica Amministrazione i profili professionali e amministrativi della categoria posizione B2, operatore specializzato, si sono necessariamente evoluti e chiedono oggi competenze tecniche molto più elevate rispetto a dieci anni fa, tant'è che la riforma dell'ordinamento professionale delle Pubbliche Amministrazioni, già intervenuta a livello statale e di prossima introduzione anche a livello regionale, prevede, quale requisito di accesso alla categoria B, il diploma e non più la licenza media. È per questo che è stato posticipato al 2026 l'espletamento del concorso per il reclutamento di personale di categoria posizioni B-B2, con profilo professionale di coadiutore, per evitare di fare oggi un concorso richiedendo a normativa vigente un titolo di studio non più adeguato alle mansioni e ai contenuti professionali che i dipendenti di categoria B saranno chiamati a svolgere. Alla luce di quanto sopra risulta pertanto non semplice definire oggi le regole per la mobilità del personale con profilo professionale di OSS verso profili amministrativi dei ruoli degli enti del comparto unico regionale prima di avere proceduto a definire un nuovo ordinamento professionale e un nuovo sistema di classificazione del personale, anche perché ipotizzare mobilità verso altri profili professionali della medesima categoria non è proponibile attese le limitazioni delle capacità lavorative dei lavoratori in questione."
47997,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Bertin,Alberto,1966,M,Presidente,3,40,Replica la consigliera Erika Guichardaz.
47997,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Guichardaz,Erika,1976,F,PCP,4,2117,"Chiedo al Presidente, visto che anche i colleghi hanno chiesto, se è possibile avere la risposta, perché sicuramente quello che emerge chiaramente è che dal 2021 ad oggi nulla si è fatto e le criticità emerse rimangono tutte - perché, come ricordava, c'era già stata un'iniziativa - sul piatto. Quello che evidenziamo però è che vi sono state nel tempo delle persone di categoria OSS che sono state spostate, ad esempio, da strutture, come l'Azienda J.B. Festaz, ne abbiamo parlato giusto nello scorso Consiglio, in Ospedale, magari svolgendo anche un lavoro meno pesante, perché non possiamo dire che ogni reparto ha lo stesso carico di lavoro, perché è piuttosto evidente che chi sta in ortopedia alzerà dei pesi, chi sta in un ambulatorio molto probabilmente svolgerà un altro tipo di lavoro. Quello che si richiede è se non possono essere collocati in portineria, nei centralini, come avveniva sempre e come è avvenuto nel tempo in tante occasioni; se questo non è più possibile, magari dare la possibilità comunque di potersi spostare in strutture sotto un certo punto di vista meno pesanti anche rispetto ai loro carichi di lavoro. Quello che mi lascia ancora più perplessa è il fatto che basta vedere le tante dimissioni che sono avvenute e stanno avvenendo nel tempo per capire che questa figura professionale, indispensabile per la tenuta di qualsiasi struttura sanitaria, in qualche modo viene sempre poco considerata: ecco quindi che non si fanno battaglie per definire il lavoro usurante di queste figure, ecco perché non gli si dà la possibilità di essere ricollocate in lavori forse meno pesanti, quando poi in altre occasioni prestiamo il personale come nulla fosse e poi ci arriva uno sciopero sulla testa oppure ci arrivano dimissioni una dietro l'altra. Io chiederei quindi, sotto questo punto di vista, se non è praticabile lo spostamento all'interno delle strutture amministrative, come ci ha detto il Presidente, per tutti gli ostacoli che ci sono, di dare la possibilità a queste persone di poter accedere magari a settori e reparti meno pesanti rispetto a quelli a cui devono prestare servizio."
47998,XVI,21/11/2024,"CONSIGLIO REGIONALE, Costituzione e funzionamento degli organi consiliari",it,Bertin,Alberto,1966,M,Presidente,1,50,Punto n. 11. Risponde il Presidente della Regione.
47998,XVI,21/11/2024,"CONSIGLIO REGIONALE, Costituzione e funzionamento degli organi consiliari",it,Testolin,Renzo,1968,M,UV,2,1939,"Il consigliere Aggravi chiede se alla lettera citata in premessa sia stata data una risposta ufficiale, in caso positivo con quali contenuti. In merito alla lettera in oggetto, in quest'interrogazione va evidenziato che la stessa è stata indirizzata dal Presidente di CVA, oltre che al sottoscritto, al Presidente del Consiglio regionale, al Presidente di Finaosta e alla consigliera Minelli, come correttamente ricordato dall'interpellanza stessa. Con tale lettera al Presidente di CVA ha inteso ribadire, con riferimento all'interrogazione del gruppo consiliare PCP discussa in quest'aula il 22 maggio scorso, le posizioni della società rispetto alle procedure di nomina degli organi di amministrazione e di controllo della società del gruppo e della disciplina dei relativi compensi. Su questi punti il Presidente di CVA ha illustrato puntualmente le motivazioni giuridiche delle determinazioni assunte, i presupposti strategici e operativi che stanno alla base di queste determinazioni, i parametri utilizzati. Infine il Presidente di CVA ha evidenziato il fatto che la terminologia impiegata dalla Consigliera rischi di costituire un danno reputazionale per CVA e un danno dell'operatività di CVA EOS, oltre che un danno all'onorabilità e alla professionalità degli organi di Governo e di controllo della società in questione, rappresentando la disponibilità, nel rispetto dell'autonomia e dei ruoli reciproci, a fornire tutti i chiarimenti richiesti. La nota costituiva dunque di fatto una spiegazione in merito ai fatti che erano stati messi in discussione e contestati dalla consigliera Minelli, come detto, durante una precedente seduta consiliare e non una richiesta da riscontrare. Non ho ritenuto pertanto di dover rispondere a questa lettera, attendendomi invece un riscontro da parte della consigliera Minelli in merito a quanto argomentato dalla CVA che è sì arrivato, ma in forma di parere giuridico e di conferenza stampa."
47998,XVI,21/11/2024,"CONSIGLIO REGIONALE, Costituzione e funzionamento degli organi consiliari",it,Bertin,Alberto,1966,M,Presidente,3,49,"Per la replica, la parola al consigliere Aggravi."
47998,XVI,21/11/2024,"CONSIGLIO REGIONALE, Costituzione e funzionamento degli organi consiliari",it,Aggravi,Stefano,1985,M,RV,4,1872,"Sa perché le ho fatto questa interrogazione, Presidente? Sostanzialmente per due motivazioni: la prima, perché, leggendo i contenuti della lettera o della nota del 31 maggio firmata dal Presidente della CVA, in particolare la conclusione di questa lettera, ho finalmente capito che questi si aspettava una risposta non soltanto da parte sua o dai singoli, ma per assurdo la risposta poteva venire da tutti e quattro, perché non c'è effettivamente un'indicazione precisa del fatto che eventualmente uno di questi o alcuni di questi fossero indicati per conoscenza, ma tutti e quattro sono destinatari, quindi lei, il presidente del Consiglio Bertin, il Presidente di Finaosta e la consigliera Minelli, quindi, per assurdo, avreste potuto rispondere congiuntamente tutti insieme, infatti in fondo il Presidente di CVA chiede e resta in attesa di un vostro cortese riscontro. Io l'ho chiesto a lei per giusta considerazione del suo ruolo di titolare effettivo finale del sistema delle partecipate regionali. Il secondo punto invece è una precisazione da parte del sottoscritto, sempre sulla motivazione dell' interrogazione, perché, vede, non mi interessano gli emolumenti, che per me dovrebbero sempre tenere conto dei rapporti intercorrenti di rischio e complessità gestionale delle attività a cui si è tenuti o le procedure di selezione degli amministratori o il ginepraio di regole e regolamenti interni, su cui comunque mi riservo ancora di studiare, bensì piuttosto al fatto che certe situazioni, certe richieste o risposte, un certo nervosismo a volte nel rispondere, non sto parlando solo della controparte politica, finiscono spesso per dare a intendere altro e questo mi preoccupa molto di più perché spesso il mistero o il non chiaro o il secretato possono generare conseguenze reputazionali ben più importanti di un'interrogazione o un'interpellanza. Buon lavoro."
47999,XVI,21/11/2024,"ISTRUZIONE PUBBLICA, Università",it,Bertin,Alberto,1966,M,Presidente,1,57,Punto n. 12. Risponde l'assessore Jean-Pierre Guichardaz.
47999,XVI,21/11/2024,"ISTRUZIONE PUBBLICA, Università",it,Guichardaz,Erika,1976,F,FP-PD,2,900,"Nell'interrogazione si chiede, con riferimento a un'intervista della rettrice dell'Università, la quale avrebbe annunciato dei corsi definiti ""minor"", ovvero corsi trasversali specialistici e, secondo la professoressa intervistata, dovrebbero essere tre, ovvero la montagna e lo sport del genere, che dall'anno prossimo dovrebbero, secondo i desiderata espressi, essere introdotti, mi chiede se l'istituzione di questi corsi sia stata discussa nel CdA dell'Università della Valle d'Aosta. Le pratiche relative ai minor non sono ancora state ultimate. Contenuti e regolamenti sono in corso di definizione. Se approvati dai competenti organi, sarà cura dell'Ateneo fornire tutti gli estremi necessari. La domanda n. 2 ovviamente viene meno perché mi chiede, in caso affermativo, quali siano le specifiche dei mini diploma in politiche di genere e quali le applicazioni pratiche del summenzionato corso."
47999,XVI,21/11/2024,"ISTRUZIONE PUBBLICA, Università",it,Bertin,Alberto,1966,M,Presidente,3,49,"Per la replica, la parola al consigliere Manfrin."
47999,XVI,21/11/2024,"ISTRUZIONE PUBBLICA, Università",it,Manfrin,Andrea Fabrizio,1983,M,LEGA VDA,4,3809,"Probabilmente, se mi fossi trovato io nella sua posizione, alla seconda domanda, pur non sapendo esattamente in quale direzione si sarebbe andati, avrei risposto: quali sono le applicazioni pratiche? ""Nessuna"", io avrei risposto così, ma io sono io. Sono felice ovviamente che ancora non ci siano informazioni e spero che questa sia soltanto una ""Voce dal sen fuggita"". Mi permetto di fare un po' di contesto così almeno sappiamo di cosa parliamo, ieri si è parlato di scienza, ma, se c'è una teoria che si oppone frontalmente alla scienza, è la teoria o, meglio, l'ideologia di genere, o gender , che dir si voglia. Anni fa la cosa era abbastanza evidente al punto che alcuni suoi propugnatori cercavano con negazionismo di occultarne l'esistenza, ma poi, a forza di parlare di violenza di genere, di discriminazioni di genere, con foglie di fico per mascherare la propaganda gender arcobaleno, l'assurda teoria è rientrata dalla finestra prima ancora di essere pienamente uscita dalla porta. Adesso sotto quello che un po' è stato definito durante l'intervista l'aulico nome di gender studies ... questo fa ovviamente capolino purtroppo anche in quello che dovrebbe essere il tempio di sapere, cioè l'Università, e tutta l'ambiguità dei corsi che vengono istituiti sotto questo ombrello è nel senso assolutamente non univoco che il termine magico gender , cioè genere, che può significare cose diverse, perfino opposte, ma in ogni caso non è riconducibile al senso ovvio scientifico e anatomico di sesso biologico e questa è un po' l'ambivalenza su cui si gioca. Questa prospettiva piuttosto ideologica e orientata sarebbe volta a promuovere a livello culturale un racconto e una rappresentazione delle identità di genere inclusivi e non discriminatori, bello, anche se in realtà questo non vuol dire nulla. Negli Stati Uniti, da cui purtroppo si prende spunto - adesso speriamo che con l'avvento di Trump una certa qualità di tipo di studi non veda ancora più la luce -, ci sono molteplici corsi che fanno riferimento a queste teorie, la gender sensitive journalism , l'analisi sociale della gender equality , lingua e linguaggio di genere, letterature di prospettiva di genere, letterature e migrazioni e disuguaglianze, statistiche di genere, economie di genere, cultura, politiche e genere empowerment , il mondo, insomma, riletto alla luce della più famosa e costruttiva teoria gender sulla sessualità. Questa dovrebbe rappresentare una formazione culturale oppure, più facilmente, e questo è obiettivamente un pericolo, un appiattamento, una formattazione sul pensiero del mainstream ? Noi riteniamo che sia questa seconda opzione. Il dubbio viene, perché di gender, al posto dell'arcaico scientifico sesso, si parla un po' ovunque, e in nome del genere si vogliono unire i bagni maschili e femminili, si vuole autorizzare lo studente a cambiarsi il nome in base a sensazioni intime o permettere allo sportivo maschio, che dichiara di sentirsi donna, di gareggiare con biologiche signore e signorine. Ogni riferimento a fatti accaduti durante le Olimpiadi è puramente voluto. Se i sessi sono soltanto due, secondo queste teorie, purtroppo lo sappiamo bene, i generi sarebbero decine, forse centinaia e ciò in base a criteri puramente soggettivi, arbitrari e indefiniti, ma allora come fare scienza senza dei punti fermi che delimitino il campo della scienza? Come stabilire infatti se Mario Rossi è queer , gender free , asexual o semplicemente non binario? Da tempo la diffusione della teoria gender sta soppiantando la biologia e scienze affini, come, tra gli altri, hanno riconosciuto anche il matematico ateo Piergiorgio Odifreddi o la filosofa femminista Adriana Cavarero. Auguriamoci che l'Università torni presto ai suoi antichi splendori, ovvero più scienza galileiana, meno subcultura gender."
48000,XVI,21/11/2024,"ASSISTENZA SOCIALE, Asili nido, ISTRUZIONE PUBBLICA",it,Bertin,Alberto,1966,M,Presidente,1,57,Punto n. 13. Risponde l'assessore Jean-Pierre Guichardaz.
48000,XVI,21/11/2024,"ASSISTENZA SOCIALE, Asili nido, ISTRUZIONE PUBBLICA",it,Guichardaz,Erika,1976,F,FP-PD,2,3720,"Alla domanda n. 1, premesso che nel quesito posto si parla in modo generico di progetti, fornisco alcuni dati focalizzando l'attenzione sia sui progetti rientranti nella definizione dei poli per l'infanzia, sia sui progetti con fondi destinati agli Enti locali in applicazione del piano di azione nazionale pluriennale per il sistema integrato. Poli per l'infanzia: risultano ad oggi attive quattro esperienze di poli per l'infanzia presso tre istituzioni scolastiche: Unité des Communes Valdôtaines Mont-Emilius 3 Charvensod, Polo per l'infanzia di Jovençan, Unité des Communes Valdôtaines Grand-Combin, Gignod, Polo dell'infanzia di Roisan e di Doues, Elio Reinotti, Pont-Saint-Martin, Polo dell'infanzia di Lillianes. Per quanto riguarda i progetti piano nazionale pluriennale, questo è il DGR 134 del 12 febbraio 2024. Come previsto dalla richiamata delibera di Giunta, i progetti finanziabili con le risorse statali nell'annualità 2024-2025 sono riconducibili alle seguenti priorità: priorità 1) progetti di poli per infanzia 0-6 anni e di continuità educativa; priorità 2) progetti di continuità didattica 0-6 anni, 9 progetti finanziati per un totale di euro 563.703,10 nel biennio; priorità 3) progetti di potenziamento della scuola dell'infanzia, 9 progetti finanziati per un totale di euro 204.217,44 nel biennio; priorità 4) interventi edilizi su nidi e scuole dell'infanzia, 5 progetti finanziati per un totale di euro 157.645,38 nel 2024; priorità 5) acquisti di arredi per asili nido e scuole dell'infanzia, 4 progetti finanziati per un totale di euro 143.627,63 nel biennio. Alla domanda n. 2 occorre specificare che i bimbi appartenenti alle fasce di età indicati non vanno suddivisi per plesso scolastico, poiché di gestione dei servizi alla prima infanzia. Si ipotizza che si stia facendo riferimento ai poli per l'infanzia. I dati richiesti sono quindi i seguenti: polo per l'infanzia di Jovençan, istituzione scolastica Unité des Communes Valdôtaines Mont-Emilius 3 di Charvensod numero bambini otto, 0-1 due bambini, 1-2 due bambini, 2-3 quattro bambini; polo per l'infanzia di Roisan, istituzione scolastica Unité des Communes Valdôtaines Grand-Combin-Gignod numero bambini sette, 0-1 nessuno, 1-2 sei bambini, 2-3 un bambino; polo per l'infanzia di Doues, istituzione scolastica Unité des Communes Valdôtaines Grand-Combin-Gignod numero bambini quattro, 0-1 due bambini, 1-2 un bambino, 2-3 un bambino; polo per l'infanzia di Lillianes, istituzione scolastica Elio Reinotti di Pont-Saint-Martin numero bambini 11, 0-1 un bambino, 1-2 otto bambini, 2-3 due bambini. Domanda n. 3: poli per l'infanzia. I poli per l'infanzia rappresentano una significativa modalità di realizzazione del sistema integrato di educazione e istruzione 0-6. Come indicato sia a livello normativo, sia a livello di accompagnamento e supporto nelle scuole ai servizi per il tramite del tavolo 0.6 e degli enti di riferimento, in particolare Sovraintendenza agli studi e Dipartimento Politiche sociali, le progettualità si stanno attuando rispettando la sfera delle competenze professionali di entrambi i segmenti e per la parte scolastica in ossequio alle procedure di approvazione e formalizzazione in seno agli organi collegiali competenti. Due soli mesi dall'avvio dell'anno scolastico è una tempistica troppo stretta per poter effettuare valutazioni supportate dall'esperienza. Compito del tavolo 0-6 sarà anche quello di raccogliere elementi per effettuare opportune valutazioni a livello interistituzionale. Per quanto riguarda il progetto piano nazionale pluriennale DGR 134 del 12 febbraio 2024, i progetti sono in fase di avvio; sarà compito del tavolo 0-6 monitorarne e valutarne la significatività e l'efficacia."
48000,XVI,21/11/2024,"ASSISTENZA SOCIALE, Asili nido, ISTRUZIONE PUBBLICA",it,Bertin,Alberto,1966,M,Presidente,3,31,Replica il consigliere Restano.
48000,XVI,21/11/2024,"ASSISTENZA SOCIALE, Asili nido, ISTRUZIONE PUBBLICA",it,Restano,Claudio,1964,M,RV,4,224,Grazie Presidente e grazie Assessore per la risposta. Le chiederei una cortesia: se può alzare il volume perché si è sentito molto poco e se può farmi la fotocopia perché i dati sono tanti e sinceramente non ho capito molto.
48001,XVI,21/11/2024,"BENI CULTURALI, Musei, biblioteche, archivi storici e aree di interesse archeologico",it,Bertin,Alberto,1966,M,Presidente,1,57,Punto n. 14. Risponde l'assessore Jean-Pierre Guichardaz.
48001,XVI,21/11/2024,"BENI CULTURALI, Musei, biblioteche, archivi storici e aree di interesse archeologico",it,Guichardaz,Erika,1976,F,FP-PD,2,2842,"Il cantiere è stato consegnato l'8 ottobre scorso, con le prime settimane dedicate a incontri finalizzati allo studio in loco della situazione con le imprese esecutrici, alla definizione delle attività contingenti prima del freddo, al completamento di alcune zone del ponteggio al fine di permettere di eseguire le lavorazioni. Ci riferiamo al cantiere dell'Arco d'Augusto. Durante l'ultimo sopralluogo è stato affrontato il tema delle visite guidate previste da contratto al fine di definirne il calendario e le modalità per effettuare tale attività nel rispetto della sicurezza del percorso. Le visite che verranno a breve calendarizzate hanno lo scopo di far conoscere il percorso progettuale e i lavori in corso di esecuzione finalizzati alla conservazione del monumento, per cui richiedono un tempo tecnico di preparazione anche in rapporto alle interferenze con le lavorazioni in essere. Per quanto riguarda la domanda due, per la stampa del modello tridimensionale è stato fornito alle imprese il modello 3D e la nuvola di punti utili alla sua costruzione. La ditta è in fase di individuazione del fornitore per la realizzazione. Per quanto riguarda la domanda n. 3, il cartello di cantiere riporta l'indicazione delle figure richieste per legge, ma il gruppo di lavoro che ha eseguito la pratica tecnico-amministrativa in fase di progettazione e oggi in fase di esecuzione è composto anche da altre professionalità. Infatti, in fase di progettazione, per la quale sono state utilizzate le ricerche, rilievi, analisi effettuati nel corso degli anni dalla struttura Analisi scientifiche, è stato creato un apposito gruppo di lavoro composto dall'architetto Cristina De La Pierre, soprintendente ora in quiescenza, con anche il ruolo di RUP in fase di progettazione, dottoressa Alessandra Armirotti, archeologa della Soprintendenza, architetto Nathalie Dufour, Soprintendenza, il geometra Salvatore Martino della Soprintendenza, collaboratore del RUP, UNI BS per la creazione del modello BIM, i colleghi dell'Ufficio analisi scientifiche della Soprintendenza, l'ingegner Daniele Monaja per la sicurezza, e la ditta Koinè per le competenze in materia di restauro. Nella fase di esecuzione l'Ufficio di direzione lavori è composto dalla dottoressa Alessandra Armirotti, archeologa della Soprintendenza, responsabile scientifica, l'architetto Nathalie Dufour, Soprintendenza direttore dei lavori e RUP, geometra Salvatore Martino, Soprintendenza, collaboratore del RUP Koiné ditta di restauro in qualità di direttore operativo del restauro, l'ingegner Daniele Monaya, coordinatore della sicurezza in fase di esecuzione. Per quanto riguarda la figura del responsabile unico del progetto nella fase progettuale, è stata la Soprintendente architetto Cristina De La Pierre a cui è subentrata l'architetto Nathalie Dufour per la parte esecutiva."
48001,XVI,21/11/2024,"BENI CULTURALI, Musei, biblioteche, archivi storici e aree di interesse archeologico",it,Bertin,Alberto,1966,M,Presidente,3,50,"Per la replica, la parola al consigliere Lucianaz."
48001,XVI,21/11/2024,"BENI CULTURALI, Musei, biblioteche, archivi storici e aree di interesse archeologico",it,Lucianaz,Diego,1963,M,RV,4,2367,"Per quanto riguarda le domande n. 1 e n. 2, Assessore, dobbiamo aspettare e quindi aspetteremo. Arriveremo nel 2025, immagino, e vedremo un po' che cosa si riuscirà a realizzare. Sull'aspetto invece 3 ho cercato di documentarmi un po' di più, come avrà visto, ho fatto, ho chiesto un accesso agli atti anche perché c'era qualcosa che stonava, nel senso che è stata incaricata la ditta Koinè di Roma per l'esecuzione delle attività propedeutiche di indagine e di intervento e queste attività diventeranno parte integrante del progetto di intervento. Poi è stato affidato appunto questo progetto con un dettagliato elenco di operazioni, sempre predisposte dalla Koinè, rilievi, mappature, addirittura il capitolato tecnico e il computo metrico. La domanda è semplice: se abbiamo tutte queste competenze e lei giustamente in risposta sulla questione dell'Ospedale, quando le ho chiesto perché era stata distrutta la chiesa medievale, giustamente ha esaltato, come è giusto che sia, le competenze dei nostri tecnici e della Soprintendenza mi chiedo perché devono essere affidati tutti questi studi e ricerche alla Koinè, che non ne sa immagino tanto di monumenti romani, infatti, da quanto ho chiesto io, ho avuto delle risposte dal personale che ora è in quiescenza e la facciata del Teatro romano e la Porta Pretoria sono state interamente seguite dalle strutture della Soprintendenza regionale e non si capisce perché l'Arco di Augusto invece deve essere affidato a una ditta di Roma, quando abbiamo qui tutte le competenze, tutte le conoscenze sul tipo di puddinga, sulle malte, mi sono fatto spiegare delle malte particolari, addirittura le sabbie, eccetera; materiale che qui ad Aosta si conosce e si conosce bene. Mi risulta anche che ci sia poca bibliografia e a livello operativo non ci sia tutta questa competenza per operare su un monumento che è unico al mondo. Mi hanno anche spiegato che c'è un ufficio laboratorio restauro gestione materiali archeologici che avrebbe dovuto seguire tutto il progetto tecnico; non mi risulta che sia stato coinvolto, però, come le ho detto, ho fatto un accesso agli atti, andremo ancora più a fondo perché se abbiamo qui le competenze, abbiamo qui le capacità, sinceramente non riesco a spiegarmi perché bisogna spendere denaro pubblico e incaricare competenze che non sono locali, quando forse le nostre sono più preparate."
48002,XVI,21/11/2024,"ASSISTENZA SOCIALE, Asili nido",it,Bertin,Alberto,1966,M,Presidente,1,57,Punto n. 15. Risponde l'assessore Jean-Pierre Guichardaz.
48002,XVI,21/11/2024,"ASSISTENZA SOCIALE, Asili nido",it,Guichardaz,Erika,1976,F,FP-PD,2,5813,"Quanti bimbi appartenenti alla fascia di età 0-1 anno, 1-2 anni, 2-3 anni partecipano al progetto presso il polo di Roisan e quanti presso il polo di Doues. Con riferimento alla domanda, riporto i seguenti dati: polo per l'infanzia di Roisan bambini sette, 0-1 nessuno, 1-2 sei bambini, 2-3 un bambino; polo per l'infanzia di Doues numero quattro bambini, 0-1 due bambini, 1-2 un bambino, 2-3 un bambino. Seconda domanda: ""quale sia l'attività svolta fino ad oggi e quali siano le sue prime valutazioni"". Presso l'istituzione scolastica Grand-Combin di Gignod il giorno 3 settembre 2024, in occasione del primo collegio dei docenti della scuola dell'infanzia per l'anno scolastico 2024-2025, è stato istituito un gruppo di lavoro di cui fanno parte le insegnanti delle scuole dell'infanzia dell'istituzione denominato ""gruppo allargato 0-6"". In sede di collegio si è stabilito che le ore di lavoro di questo gruppo saranno dieci in tutto l'anno scolastico 2024-2025 e che tale impegno sarà ricompreso nelle ore previste dalla lettera a) e dalla lettera b) del comma 3 articolo 44 del contratto nazionale di lavoro 2019-2021. È stato inoltre costituito un gruppo ristretto denominato ""gruppo ristretto 0-6"", di cui fanno parte solo le docenti dei plessi di Doues e Roisan coinvolti direttamente nel polo per trattare necessità specifiche. Sono state nominate due docenti in qualità di referenti per il gruppo allargato 0-6, con il compito di aggiornarsi sulla normativa regionale e nazionale e sul sistema integrato 0-6, verbalizzare le riunioni del gruppo allargato 0-6, raccogliere le osservazioni e le istanze dei colleghi, aggiornare la parte del PTOF relativa alla continuità con i nidi e al sistema integrato 0-6, in collaborazione con la dirigente scolastica, informare la dirigente scolastica rispetto alle criticità nell'applicazione del sistema integrato 0-6. Sempre durante il collegio del 3 settembre, i docenti delle scuole dell'infanzia dell'istituzione Grand-Combin hanno chiesto alla dirigente scolastica di avere un incontro con la presidentessa della cooperativa La Libellula per avere maggiori informazioni sul progetto ""Polo per l'infanzia Grand-Combin"". La dirigente ha accolto la proposta e ha prontamente contattato la Presidentessa per l'organizzazione dell'incontro in programma il giorno 16 ottobre 2024. Il gruppo allargato 0-6 si è già riunito in presenza presso la scuola secondaria Variney il 2 ottobre 2024, dalle ore 16:00 alle ore 18:00, il 16 ottobre 2024 dalle ore 14:30 alle ore 16:30, il 30 ottobre 2024 dalle ore 14:30 alle ore 16:30 e il 6 novembre 2024. Le scuole dell'infanzia di Etroubles, Gignod, Signayes, Oyace, Valpelline organizzeranno, a partire dal mese di gennaio 2025, due incontri nei quali i bambini della scuola dell'infanzia si recheranno all'asilo nido di Variney per la giornata sulla neve e per lettura animata. Successivamente i bambini di due anni e mezzo dell'asilo nido visiteranno la scuola dell'infanzia per la giornata di attività creativa o musicale. Oltre a queste giornate che accomunano tutte le scuole dell'infanzia dell'intera istituzione, in questo periodo di sperimentazione nei comuni di Doues e Roisan i bambini della scuola dell'infanzia e dell'asilo nido, considerata la vicinanza, potranno condividere alcune di queste attività: sperimentare momenti di incontro per conoscersi e socializzare, prendere parte ad alcune attività comuni per condividere la routine , condividere momenti relativi alle varie festività ed eventi, partecipare alle uscite sul territorio per recarsi nella biblioteca del paese o in passeggiata. Le attività sopra elencate verranno svolte tenendo conto della programmazione educativo-didattica, che è già stata stabilita dalle insegnanti della scuola dell'infanzia a inizio dell'anno scolastico considerando gli interventi degli esperti, delle uscite didattiche e dei progetti di continuità infanzia-primaria che sono già stati deliberati in sede di collegio docenti. Le insegnanti sottolineano l'importanza di mantenere l'identità della scuola dell'infanzia nel rispetto delle reciproche specificità, (nido/infanzia) ricordando che è già presente da molti anni una continuità nido-infanzia tra i bimbi dell'ultimo anno del nido, due anni e mezzo, e i bambini della scuola dell'infanzia di tre anni. Questo progetto ponte è sempre stato funzionale. Le ore di programmazione e il numero degli incontri non sono quantificati allo scopo di permettere una libera scelta didattica per le scuole di Doues e Roisan. Dal momento che è un progetto sperimentale, sarà inoltre prevista la verifica in itinere allo scopo di raccogliere osservazioni e di monitorare di volta in volta gli incontri al fine di poter concludere il progetto con un'analisi di tipo qualitativo. I prossimi incontri del gruppo allargato 0-6 sono previsti per il 12 marzo dalle ore 14:30-16:30 e per il 26 marzo dalle ore 14:30-16:30. Quest'ultimo si terrà alla presenza della dottoressa Christina Arfuso, dirigente tecnica presso la Sovraintendenza agli studi che con circolare inviata alle scuole si rendeva disponibile a effettuare degli incontri informativi su richiesta delle istituzioni scolastiche. L'ordine del giorno dei due incontri sarà definito insieme alle docenti. Venerdì 18 ottobre si è tenuta l'inaugurazione del nido di Doues, a cui hanno partecipato i bambini della scuola dell'infanzia primaria del plesso insieme alle loro maestre; si è in attesa della data di inaugurazione del nido di Roisan a cui saranno invitati a partecipare i bambini della scuola dell'infanzia e primaria del plesso insieme alle loro maestre. Le prime valutazioni evidenziano una collaborazione avviata in maniera sistematica e condivisa. Per quanto può essere rilevato dal punto di vista pedagogico-didattico, è necessario attendere ancora qualche mese."
48002,XVI,21/11/2024,"ASSISTENZA SOCIALE, Asili nido",it,Bertin,Alberto,1966,M,Presidente,3,31,Replica il consigliere Restano.
48002,XVI,21/11/2024,"ASSISTENZA SOCIALE, Asili nido",it,Restano,Claudio,1964,M,RV,4,185,Grazie Assessore per la risposta. Anche in questo caso le chiedo gentilmente la fotocopia per poter confrontare i dati. Ci riserviamo una valutazione ulteriore per ulteriori iniziative.
48003,XVI,21/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,1,41,Punto n. 16. Risponde l'assessore Caveri.
48003,XVI,21/11/2024,"INFORMAZIONE, Radiotelecomunicazioni",it,Caveri,Luciano Emilio,1958,M,UV,2,6782,"Rispondo alle richieste del consigliere Lucianaz sulle antenne 5G, di cui abbiamo già in parte parlato ieri pomeriggio. Devo dire che la legge 16/2024, che abbiamo di recente rivisto nell'ambito della legge regionale 25/2005, ha come finalità la gestione unitaria delle postazioni pubbliche sul territorio della Regione. Ricorderete che la grandissima parte delle infrastrutture erano di proprietà delle Unités des Communes o dei Comuni e sono transitate o, meglio, stanno transitando presso la Regione. Da questo punto di vista, sono previste, in coerenza con le normative nazionali, una razionalizzazione e ottimizzazione della pianificazione e della realizzazione dei siti attrezzati per radiotelecomunicazioni delle postazioni di proprietà pubblica. Le modifiche apportate, che sono state approvate da questo Consiglio, hanno lo scopo di adeguare la norma al contesto organizzativo gestionale, permettendo, come dicevo, di formalizzare il passaggio di proprietà delle infrastrutture di radiotelecomunicazioni di Enti locali. Da una parte c'è una questione di razionalizzazione, come dicevo, e, dall'altra, c'è anche il fatto che nell'interlocuzione che bisogna avere su questi tipi di infrastrutture sicuramente una struttura amministrativa come quella della Regione ha una maggior forza e anche una maggiore autorevolezza. Resta il problema dell'informazione che è stato posto, noi abbiamo inserito nella revisione della legge 25 il comma 5bis, che dice: ""Al fine di ottimizzare la pianificazione e la realizzazione delle postazioni di proprietà pubblica sul territorio regionale, la struttura regionale competente in materia di telecomunicazioni può richiedere agli operatori di telecomunicazione o agli operatori infrastrutturali di telecomunicazioni informazioni in ordine alla programmazione per la realizzazione di nuove postazioni di stazioni radioelettriche sul territorio della Regione"". Questa è una novità, perché in effetti i grandi player , nel caso della Valle d'Aosta sono sostanzialmente due, che realizzano quelle infrastrutture, cioè quei tralicci su cui poi vengono posizionati diversi operatori; oggi come oggi, non avevano per legge nessun tipo di interlocuzione con la Regione, che quindi aveva difficoltà a capire soprattutto la programmazione futura. Ora, sulla base della legge che dicevo è appena stata modificata, noi abbiamo inviato delle lettere ai diversi interlocutori per avere maggior chiarezza sulla situazione in espansione. Intanto dicevamo della cartografia che riporta le diverse tipologie di antenne installate sul territorio. Questi dati tecnici sono di competenza dei singoli operatori che li deve obbligatoriamente comunicare all'Autorità per le Garanzie nelle Comunicazioni (l'AGCOM), che è un'autorità indipendente che venne istituita nel 1997. Tra le diverse competenze dell'AGCOM è prevista la costruzione e il mantenimento della banca dei dati delle reti di accesso a Internet esistenti sul territorio nazionale, questo è sulla base dell'articolo 22 del Codice delle comunicazioni che risale al 2024. La banca dati offre la possibilità di analizzare lo stato di sviluppo dell'offerta di accesso a Internet al singolo indirizzo e di fare valutazioni comparative sulle diverse tecnologie e velocità. Le informazioni e i contenuti richiesti sono di esclusiva competenza degli operatori di telecomunicazione stessi, che gestiscono in modo autonomo e indipendente le politiche e le specifiche tecniche che riguardano le proprie reti di radiocomunicazione. Di seguito si riporta il collegamento, lo darò al Consigliere, al portale AGCOM di pubblicazione della banca dati delle reti di accesso, quindi, a titolo esemplificativo, lei troverà tutti i dati da lei richiesti, ma a titolo esemplificativo le darò un'estrazione di una mappa di copertura del territorio della Regione Autonoma Valle d'Aosta con la tecnologia 5G in banda 3.4 GHz-3.8 GHz e lei vedrà da questa cartina colorata dove sono le diverse postazioni e, entrando nel sito di AGCOM, vedrà le specifiche zona per zona. La struttura regionale competente - in parte ho già detto quanto segue - ha da tempo avviato i contatti con gli operatori infrastrutturali di radiotelecomunicazioni per conoscere questi piani di sviluppo in esecuzione di questo articolo 5bis della nuova riscrittura della legge 25 e abbiamo chiesto formalmente di poter conoscere le informazioni relative alla programmazione e alla realizzazione delle nuove postazioni radioelettriche sul territorio regionale, tali informazioni non sono ancora pervenute. Devo dire che l'atteggiamento di queste società che gestiscono queste postazioni è un atteggiamento molto distante dal rispetto delle autonomie locali, l'ho già detto ieri, questo deriva dal fatto che la legislazione vigente è una legislazione assai favorevole all'estensione del 5G non solo nei termini che abbiamo discusso ieri di più del raddoppio del quantitativo di radiofrequenze consentite oggi della legge, ma anche proprio da quella riforma della legge recente da parte del Parlamento italiano, che, di fatto, scavalca le autorità comunali, che erano quelle che potevano proporre qualche tipo di eccezione rispetto alla scelta tecnica di installazione in una certa zona; questa purtroppo è una constatazione triste rispetto evidentemente a una potenza di fuoco di queste società di telecomunicazioni nel nome ovviamente in questo caso in particolare del fatto che il piano che riguarda l'estensione del 5G è strettamente legato alla necessità di spesa dei fondi del PNRR e quindi la scelta governativa è stata quella di accelerare il più possibile per evitare qualunque tipo di interferenza, anche positiva naturalmente, da parte degli Enti locali. Gli Enti locali, rispondo all'ultima domanda, sono direttamente coinvolti nel processo autorizzativo previsto dalla norma vigente, si passa attraverso le procedure di cui allo sportello unico. Le strutture regionali si faranno comunque carico di comunicare agli Enti locali le informazioni di programmazione che perverranno dai riscontri degli operatori di radiotelecomunicazione o degli operatori coinvolti nella realizzazione delle nuove postazioni. Devo dire con franchezza che, quando inserimmo nella riforma della legge 25 questa previsione di un'informazione da parte dei gestori dei tralicci, avevamo dubbi che il Governo potesse in qualche maniera eccepire una legittimità di questa norma, brandendo, come talvolta è capitato in passato, il principio di una ripartizione dei poteri, quindi di un'ipotetica incostituzionalità di una richiesta da parte nostra di incidere su strutture di questo genere. Per fortuna, la norma invece non è stata impugnata e quindi faremo tutto il possibile per poter avere con grande chiarezza le progettualità future per la realizzazione delle reti 5G."
48003,XVI,21/11/2024,"INFORMAZIONE, Radiotelecomunicazioni",it,Bertin,Alberto,1966,M,Presidente,3,32,Replica il consigliere Lucianaz.
48003,XVI,21/11/2024,"INFORMAZIONE, Radiotelecomunicazioni",it,Lucianaz,Diego,1963,M,RV,4,2892,"Assessore, io oggi la devo ringraziare per il tono e per la completezza della risposta e forse, a forza di scontrarci, devo sinceramente ringraziarla, anche perché la risposta è completa e soddisfacente. Ci sono delle criticità, non si nascondono: una la nostra povera autonomia... perché qui è già un successo, da quanto ha detto lei, che con l'articolo 5bis la Regione possa richiedere informazioni a questi mostri della comunicazione, quindi, se siamo ridotti a questo, chiaramente non andiamo dalla parte della sovranità sul nostro territorio sicuramente. Per quanto riguarda l'AGCOM, lei giustamente mi ha detto che è un organismo indipendente, però deve relazionare al Parlamento, cioè c'è comunque un Parlamento che deve verificare quanto sta combinando sul territorio. Io le ricordo che solo recentemente - ieri abbiamo parlato della Regione Toscana che circa due mesi fa ha adottato questa decisione di approfondire le ricerche - il commissario AGCOM Giacomelli ha scritto a un certo punto al Presidente della Toscana: ""Quello che è certo è che all'idea che la Toscana diventi la terra promessa di terrapiattisti, No Vax complottisti di vario genere non mi rassegnerò mai"". Questa è l'aria che tira in AGCOM, comunque, a parte questo, avevo chiesto questi approfondimenti perché tutta la storia 5G è nata male e non sta funzionando meglio. Io le ricordo che il 5 maggio 2019 l'AGCOM ha approvato l'utilizzo delle frequenze per il 5G senza autorizzazione di alcun Comitato etico, senza consenso informato, senza valutazione preventiva dei rischi, né monitoraggi ambientali e sanitari. Tre giorni dopo, 8 maggio 2019, l'AGCOM ha deliberato per l'inizio della sperimentazione delle tre bande 5G per due anni in 120 Comuni d'Italia all'insaputa dei cittadini ma all'insaputa dei Sindaci stessi e si continua così. L'ultimo provvedimento è preoccupante secondo me, poi io non ho altre informazioni, il provvedimento della legge citata da lei, quella del 31 dicembre 2023, da quanto mi risulta, non è stato sottoposto ad alcuna valutazione da parte della Conferenza unificata degli Enti locali e non erano pochi i Sindaci che erano preoccupati da quest'estensione. Tutta la faccenda del 5G, al di là del fatto che uno può essere favorevole o meno di una tecnologia spinta, preoccupa per le modalità in cui viene realizzata. Per quanto riguarda l'aspetto dell'installazione delle antenne 5G, è una preoccupazione di tante persone, ieri vi ho detto in aula che solo ieri a Milano hanno deciso di piazzare mille antenne su mille lampioni della città proprio perché c'è questa esigenza di avere un'antenna almeno ogni 100-150 metri, io non so in Valle d'Aosta che scelte verranno fatte, però la richiesta di ieri, per non ritornare sempre sullo stesso argomento, era appunto di chiedere più informazioni e più confronto. Speriamo che prossimamente si cambi un po' il registro. Grazie comunque."
48004,XVI,21/11/2024,AGRICOLTURA,it,Bertin,Alberto,1966,M,Presidente,1,41,Punto n. 17. Risponde l'assessore Carrel.
48004,XVI,21/11/2024,AGRICOLTURA,it,Carrel,Marco,1992,M,PA,2,3773,"Nel rispondere alla sua iniziativa voglio in premessa ricordare brevemente l'iter che regola l'erogazione dei pagamenti delle anticipazioni previste dalla PAC. Relativamente alla campagna 2024, ricordo che si sta facendo riferimento a due programmazioni distinte: quella del PSR 2014-2022 e quella del CSR 2023-2027 e che per entrambe, a partire dal 16 ottobre di quest'anno, gli Stati membri possono versare anticipi fino al 75% per i pagamenti diretti e fino all'85% per gli interventi di sviluppo rurale basati sulla superficie e sugli animali. Va altresì precisato che il Ministero all'agricoltura della sovranità alimentare e delle foreste ha demandato ad AGEA l'attivazione delle procedure necessarie utili a consentire il pagamento degli anticipi da parte degli organismi pagatori. In merito ai pagamenti diretti, AGEA Coordinamento, con propria circolare, ha definito i premi interessati da questo anticipo, nonché la percentuale massima di anticipo erogabile e l'importo unitario dello stesso. Gli interventi che interessano maggiormente gli agricoltori valdostani sono pagamento di base, sostegno ridistributivo, pagamento giovani agricoltori e ecoschema 1. In merito invece agli interventi di sviluppo rurale, in data 4 ottobre 2024 si è tenuta una riunione plenaria AGEA Regioni finalizzata alla programmazione delle attività necessarie per il pagamento delle domande della campagna 2024. Venendo quindi al primo quesito, gli uffici competenti mi riferiscono che, in merito ai pagamenti diretti, AGEA ha effettuato 1.178 liquidazioni, per un totale di 2.222.430,25 euro, mentre, relativamente agli interventi di sviluppo rurale, nessuna azienda ha ad oggi ottenuto il pagamento di anticipi. Rimanendo nell'ambito dello sviluppo rurale 2023-2027, la Regione Valle d'Aosta ha richiesto ad AGEA l'erogazione degli anticipi della SRA 30, Benessere animale, e della SRB 01, Indennità compensative, pagamenti annuali a rapida esecuzione, che rivestono un ruolo prioritario. Su richiesta della Regione, AGEA ha quindi predisposto la creazione dell'elenco di pagamento automatizzato dell'anticipo relativo all'intervento SRA 30, che interessa 598 beneficiari e un importo erogabile pari a euro 1.166.171,37. Riguardo al secondo e al terzo quesito, faccio presente che gli anticipi sono normalmente erogati da AGEA entro il 30 novembre di ogni anno. A titolo d'esempio, gli anticipi della campagna 2023 dell'intervento SRA 30 sono stati emessi in data 28 novembre 2023. Relativamente alle misure agroambientali del PSR 2014-2022, la misura 10, e ai pagamenti annuali del benessere animale, la SRA 30 e dell'indennità compensativa per le zone montane, la SRB 01 del CSR, attualmente non ravvisiamo problematiche tecniche tali da impedire l'erogazione degli anticipi entro il 30 novembre. Posso pertanto affermare che, considerata la consueta tempistica di erogazione degli anticipi, non si possa parlare ad oggi di un vero e proprio ritardo nelle liquidazioni di queste misure. Per quanto attiene agli interventi SRA 08, l'agroambiente, le SRA 29, l'agricoltura biologica, del CSR 2023-2027, attivati per la prima volta in Valle d'Aosta quest'anno nella campagna 2024, sono stati argomento dell'ultimo incontro tecnico tra AGEA e le Regioni, avvenuto venerdì 15 novembre, durante il quale è emerso che l'implementazione dei nuovi algoritmi potrebbe richiedere una tempistica più lunga rispetto a un'annualità ordinaria. La fornitura regionale definitiva da parte di AREA VDA dei dati necessari all'erogazione di questi anticipi è avvenuta il lunedì successivo, quello del 18 novembre 2024. AGEA ha rassicurato le Regioni sul fatto che sull'intervento SRA 29, quindi agricoltura biologica, di particolare interesse per la nostra Regione sarà data priorità per lo sviluppo."
48004,XVI,21/11/2024,AGRICOLTURA,it,Bertin,Alberto,1966,M,Presidente,3,30,Replica il consigliere Planaz.
48004,XVI,21/11/2024,AGRICOLTURA,it,Planaz,Dino,1972,M,RV,4,1652,"Grazie Assessore per la risposta. Tengo a precisare che il titolo d'iniziativa non è di mia spontanea volontà, è uscito dagli uffici, ma è comprensibile. Lo sappiamo benissimo che l'acconto degli anticipi da direttive europee non può essere erogato prima del 16 di ottobre, va fino al 30 novembre e poi bisogna vedere le pratiche delle aziende se coincidono con gli impegni richiesti, ma a seguito di tutta la sua elencazione degli aiuti - e la ringrazio per la chiarezza della risposta - mi sorge un dubbio, ma valuteremo poi con altri atti, ma lei ha detto che gli allevatori valdostani hanno diritto all'ecoschema 1 e non mi ha parlato dell'ecoschema 2. L'ecoschema 2, tanto per farle chiarezza, è l'ecoschema che più è rappresentativo nella nostra Regione, è l'ecoschema legato al pascolamento degli animali, un ecoschema di rilevante importanza sia dal punto di vista economico ma anche dal punto di vista del benessere animale che non vedo citato nella sua risposta, se poi magari me lo può far avere in modalità diversa o procederemo con un altro tipo di iniziativa. Ci fa piacere che proseguono gli aiuti, tenendo conto della nuova programmazione che è cominciata per un quantitativo di misure lo scorso anno, ma per andare a regime ci va il suo tempo. Ci auguriamo che gli anticipi vengano erogati nei tempi previsti e che possano dare un po' di sostegno alle aziende in un periodo come questo a fine stagione dove è finita la (incomprensibile) dove si susseguono tutta una serie di impegni economici da parte delle stesse e di poter far fronte anche per l'organizzazione di tutto quello che riguarda la stagione invernale e quelle successive."
48005,XVI,21/11/2024,CACCIA E PESCA,it,Bertin,Alberto,1966,M,Presidente,1,61,"Punto n. 18. Per la risposta, la parola all'assessore Carrel."
48005,XVI,21/11/2024,CACCIA E PESCA,it,Carrel,Marco,1992,M,PA,2,2764,"In data 29 ottobre 2024 l'Associazione Legambiente Valle d'Aosta ha inviato all'Assessore all'agricoltura risorse naturali e, per conoscenza, agli organi di informazione, una nota in cui segnalava un eccesso venatorio relativo agli abbattimenti di volpi sul territorio regionale nel corso della stagione venatoria 2024-2025. La questione è emersa nel corso della riunione della Consulta faunistica regionale del 31 maggio 2024, ove venivano illustrate le novità in merito al calendario venatorio per la stagione 2024-2025. In quella sede il rappresentante degli Enti locali ha espresso preoccupazione riguardo all'aumento del numero di volpi che si avvicinano in modo sempre più frequente ai centri abitati, creando numerosi disagi e rischiando di diffondere malattie. A tal proposito, sottolineo che tra il 2023 e il 2024 le strutture competenti confermano 56 casi di cimurro su volpi e mustelidi nella nostra regione. Pur non essendo pericolosa per l'uomo, il cimurro è una patologia che colpisce direttamente i carnivori selvatici e domestici, in particolare i cani in giovane età. Si manifesta con problemi al sistema nervoso, che rischiano di causare possibili paresi, oppure con complicazioni respiratorie. Si diffonde per contatto diretto, attraverso escrezioni urinarie e fecali o tramite il cibo contaminato. Le volpi sono inoltre una specie target anche per quanto riguarda la sorveglianza sanitaria della rabbia. Tengo a ribadire che nella nostra Regione non è previsto un tetto di abbattimento per questa specie e che il calendario venatorio non prevede nessuna nota di merito al riguardo. Il Comitato regionale per la gestione venatoria ha tuttavia la facoltà di assegnare con regolamento interno delle note di merito per l'abbattimento di questo animale. La proposta di incentivare le misure di riduzione della popolazione delle volpi è stata quindi recepita in sede di riunione del Comitato con deliberazione n. 22/2024 dell'8 agosto 2024, il quale, nella sua autonomia, ha deciso di assegnare un punteggio di merito pari a 0,5 punti per ogni volpe abbattuta e conferita a uno dei centri di controllo presenti sul territorio regionale. In tale documento viene inoltre specificato che la volpe deve essere regolarmente registrata e incarnierata. L'interessamento da parte mia e dei competenti uffici riguardo a questa tematica è concreto e costante, come già ribadito nella mia risposta del 4 novembre a Legambiente. A fronte delle criticità legate allo smaltimento delle carcasse che mi sono state segnalate, così come pure sono state segnalate agli uffici del Dipartimento risorse naturali, ho personalmente riferito al Comitato, il quale ha diramato in data 18 ottobre una nota informativa sulla corretta gestione dei capi di selvaggina abbattuta."
48005,XVI,21/11/2024,CACCIA E PESCA,it,Bertin,Alberto,1966,M,Presidente,3,47,"Per la replica, la parola al consigliere Ganis."
48005,XVI,21/11/2024,CACCIA E PESCA,it,Ganis,Christian,1973,M,FI,4,1183,"Grazie Presidente e ringrazio l'Assessore per la risposta e per aver fatto chiarezza su quanto è successo. Io ho preso spunto nel presentare quest'interrogazione dal fatto che Legambiente appunto ha inviato una lettera all'Assessore evidenziando un eccesso venatorio per la specie volpe. Partendo quindi dal presupposto che la caccia alla volpe è prevista, come ha ben ricordato l'Assessore, nel calendario venatorio 2024-2025 in modalità vagante o imbracata, quello che mi sorprende è la segnalazione di Legambiente. Personalmente pratico l'attività venatoria da otto anni e non mi sono mai imbattuto in carcasse di volpi abbattute e abbandonate nei nostri boschi. Tra l'altro, vorrei ricordare, come ha ben evidenziato anche l'Assessore, che le volpi sono animali selvatici e come tali devono rimanere anche non in prossimità dei centri urbani e tanto meno sono degli animali che possono essere pericolosi e dannosi. Per questo motivo un aumento di capi abbattuti può essere legato a una possibile diffusione di qualche malattia, come la rabbia o il cimurro, oppure semplicemente a una corretta gestione venatoria. A questo punto prendiamo atto della sua risposta che condividiamo."
48006,XVI,21/11/2024,"SPORT E TEMPO LIBERO, Sport invernali",it,Bertin,Alberto,1966,M,Presidente,1,40,Punto 19. Risponde l'assessore Bertschy.
48006,XVI,21/11/2024,"SPORT E TEMPO LIBERO, Sport invernali",it,Bertschy,Luigi Giovanni,1965,M,UV,2,3314,"L'interrogazione propone quattro quesiti al riguardo dello snowpark a Gressoney-Saint-Jean, nel primo si chiede se le autorizzazioni che risultavano mancanti a marzo 2024 sono ora state acquisite in toto e che appunto sono interventi per l'innevamento programmato, facendo riferimento a una risposta data in aula appunto nel febbraio 2024 e nel marzo 2024. L'iter autorizzativo rispetto a tutta una serie di autorizzazioni è andato avanti, quello che non è concluso è il tema dell'accatastamento delle piste e dell'acquisizione delle aree ed è stata però affidata regolarmente la procedura dei lavori di ampliamento, gli interventi però non hanno potuto ancora avere inizio. ""Se corrisponde al vero che almeno un proprietario non abbia dato la disponibilità al proprio terreno ai fini dello snowpark"": sì, corrisponde al vero che un proprietario non ha dato le disponibilità dell'area Monterosa ai sensi della legge 9/1992, autorizzando però, solo per la stagione 2024-2025, la gestione dell'area nella configurazione precedente all'avvio del nuovo iter autorizzativo. ""Se il tapis roulant citato sarà effettivamente portato a Staffal"", si faceva accenno nelle premesse: ""Preso nota che il tapis lungo verrebbe portato a Staffal..."", sì, anche perché per la seconda stagione altrimenti sarebbe stato non utilizzato, questo non crea problemi per il futuro perché ci sarà una regolare domanda di finanziamento sulla legge 8/2004 per l'acquisto di un ulteriore tappeto che verrà destinato allo snowpark di Gressoney-Saint-Jean una volta chiaramente ultimato l'iter autorizzativo e la procedura per la realizzazione di investimenti, quindi anche per evitare di mantenere un'infrastruttura non utilizzata è stata fatta questa scelta, ma questo non pregiudica il lavoro di investimento futuro. Punto 4: ""se lo snowpark di Weissmatten aprirà regolarmente per la stagione invernale e nel caso se in modo completo con tutti i tapis o solo parzialmente"". Lo snowpark aprirà nella sua configurazione precedente e antecedente l'avvio del nuovo iter autorizzativo, quindi con la proposta di servizio che è stata utilizzata fino ad ora, quindi non ci sono stop al servizio e al momento non è realizzabile l'investimento proposto ai sensi della problematica che è emersa, ma che ovviamente è in fase di valutazione da parte dei proprietari. Abbiamo ricevuto negli scorsi giorni, io e l'interrogante, la consigliera Minelli, una nota da parte della proprietaria, che io non conosco, ho appreso prima informalmente anche dalla collega che non conosce nemmeno lei, che ha voluto far avere la sua versione dei fatti rispetto alla situazione in essere. L'ho sentita personalmente, le ho chiesto se potevo inviare questa nota anche alla società per avere una propria versione anche in risposta alle cose che sono state anticipate. Nelle prossime ore invierò ai Capigruppo tutte e due le comunicazioni di modo da avere piena conoscenza delle cose che vengono esposte e della situazione che è in essere in questo momento rispetto all'utilizzo dell'area. Quello che credo sia importante è però chiarire che lo snowpark si aprirà nella configurazione precedente, verranno utilizzate tutte le infrastrutture come fino ad ora proposte e verrà completato l'iter nel corso dell'anno per poi realizzare l'investimento per la stagione 2025-2026."
48006,XVI,21/11/2024,"SPORT E TEMPO LIBERO, Sport invernali",it,Bertin,Alberto,1966,M,Presidente,3,59,"Ha chiesto la parola la consigliera Minelli, ne ha facoltà."
48006,XVI,21/11/2024,"SPORT E TEMPO LIBERO, Sport invernali",it,Minelli,Chiara,1966,F,PCP,4,4531,"Grazie della risposta. L'Assessore ha detto che, rispondendo al collega Lavy a febbraio scorso e poi a me a marzo, era entrato nel merito della questione dello snowpark , che le nostre iniziative erano più in generale sul comprensorio di Weissmatten, ma avevamo affrontato anche quella questione e ci era stato spiegato che il tapis roulant non era in quel momento in funzione, sia perché - questo aveva detto l'Assessore - giustamente non c'era neve a sufficienza (avevamo discusso anche su quello che poteva essere portato come neve e mi era stato detto che dovevano passare tanti camion, in realtà con un gatto si poteva spostare la neve...), e poi perché - era stato detto giustamente - non c'erano tutte le autorizzazioni e fra queste autorizzazioni era stata citata la procedura di ottenimento della disponibilità delle aree. Sappiamo poi che il tappeto era stato smontato per far partire i lavori di innevamento artificiale, che però al momento non ci sono e non sono conclusi. Poi avevamo appreso di un'ulteriore criticità dal territorio, che era appunto la mancanza di disponibilità da parte di tutti i proprietari a concedere a Monterosa di installare quel tappeto, quindi abbiamo presentato l'interrogazione per conoscere lo stato dell'arte. Avevo poi anche verificato la situazione, prima di depositare, perché non erano iniziati nemmeno i lavori della posa del tappeto, quello solito, tradizionale, poi invece nei giorni appena precedenti al Consiglio ho verificato che invece qualcosa era iniziato. Ora sulla questione delle autorizzazioni l'Assessore dice che l'iter è andato avanti, ma non è concluso, perché mi conferma che c'è un problema legato a questo proprietario. Diceva anche poco fa che abbiamo ricevuto entrambi questa lettera; anch'io non conosco la Signora, non le ho telefonato, però ho letto quello che lei ci ha scritto e sono contenta che l'Assessore in qualche maniera accolga la volontà della Signora che chiedeva di leggere la lettera in Consiglio, non sarà letta ma arriverà ai Capigruppo, però in sostanza - e questo mi sembra corretto dirlo - che cosa si dice? Si dice che c'è stata da sempre la disponibilità a dare i terreni, sia quelli dello snowpark, sia altri che ha in proprietà questa Signora a Trinité, alla società Monterosa per effettuare le sue attività, ma nel rispetto dei contratti, contratti che sono stati dichiarati validi, anche recentemente da una sentenza della Corte di appello di Torino, che ha condannato la società a pagare un pregresso fino al 2018 o 2020, non ricordo, poi resteranno da verificare le situazioni degli anni successivi. C'è però una disponibilità, e questo è evidenziato nella lettera, anche a discutere di questi contratti, non c'è una posizione unilaterale: o si tiene in piedi tutto cioè o si fa così, o noi non diamo nessuna autorizzazione. E quello che a me fa specie, è che non ci sia, dalla controparte, un'altrettanta disponibilità a discutere e a trattare, perché, da quello che apprendiamo - e poi lo vedrete - in risposta a una lettera ancora recente o a una comunicazione, non lo so, non mi ricordo bene la formula, che la proprietaria ha dato per la disponibilità dei terreni, nel rispetto dei contratti, la risposta è stata una lettera in cui si afferma che si rescindono i contratti! Ora io non sono un esperto, non so se è possibile fare una rescissione unilaterale di un contratto, non lo so, però mi sembra che, dal punto di vista dell'atteggiamento, ci sia qualche cosa che non vada bene. Poi c'è stato anche l'annuncio che si ricorrerà in Cassazione, ma questo lo aveva già anticipato a una mia risposta qualche tempo fa l'Assessore, proprio quando avevo parlato di quella sentenza in una sua risposta in aula. Questo significa che cosa? Significa spreco di denaro per tutti, significa tempo, significa un contenzioso che può andare avanti di nuovo per tanto tempo. Mi sembrerebbe molto più utile per tutti, per la comunità poi, alla fine dei conti, che ci si metta attorno a un tavolo e si discuta in maniera serena. Questo non succede. La Signora chiede, tra l'altro, di essere trattata anche con educazione e non ho dubbi che questa richiesta abbia dei fondamenti, perché sappiamo bene, abbiamo visto più volte come funzionano le cose... quindi avrete modo di leggere e di fare le vostre valutazioni. Il mio invito però - e lo faccio tramite l'Assessore ovviamente, perché è l'Assessore di riferimento - è che con la società ci sia la possibilità di arrivare ad atteggiamenti diversi, perché questo non ci porta da nessuna parte."
48007,XVI,21/11/2024,"CONSULTE COMMISSIONI E ORGANI COLLEGIALI, SPORT E TEMPO LIBERO",it,Bertschy,Luigi Giovanni,1965,M,UV,1,4282,"L'interrogazione propone due quesiti, il primo: ""se la Consulta per la mobilità ciclistica è stata formalmente costituita e ha iniziato la sua attività""; il secondo: ""se potrà essere convocata in tempo utile per fornire indicazioni utili ai fini della partecipazione all'avviso relativo al bando sopracitato"", si fa riferimento a un bando del Comune di Aosta. Per quanto riguarda il primo quesito, la Consulta è in corso di costituzione, abbiamo inviato le lettere agli Assessorati, agli enti, stiamo anche cercando - ne abbiamo parlato proprio l'altro giorno insieme a un componente di un'associazione che rappresenta la mobilità ciclistica - le modalità per assegnare la composizione della Consulta alle associazioni di riferimento, quindi questo è un lavoro che è in corso, perché, come sappiamo, ci sono componenti da nominare che rappresentavano gli Assessorati, il CPEL, ma anche le associazioni di riferimento, quindi abbiamo interpellato anche il CONI al riguardo, quindi c'è un lavoro in corso. Stiamo costituendo la Consulta e stiamo anche completando la costituzione dell'ufficio che si occuperà di mobilità sostenibile. È stato assunto, tramite concorso ovviamente, un funzionario ed è stata anche espletata l'ulteriore assegnazione di un'assistente contabile che ci permetterà finalmente di avere - se lo ricorderà probabilmente anche al tempo del suo periodo di Assessorato - una struttura che possa governare la pianificazione futura, sia di tutto quello che dovrà rappresentare, anche per il piano regionale dei trasporti, la mobilità ciclistica, che le azioni di coordinamento con i vari Assessorati. Ricordo appunto che l'Assessorato del turismo propone la mobilità ciclistica per farla crescere come attrazione e come possibilità, sulla quale dare opportunità di divertimento al tempo libero sia dei Valdostani che di coloro che saranno i nostri ospiti e l'Assessorato dell'assessore Sapinet si occupa della realizzazione degli investimenti. Il compito quindi della struttura che si è costruita e che diventerà operativa sempre di più nei prossimi mesi è un compito importante, anche di raccordo con tutti i soggetti che potranno aiutarci a far crescere la mobilità ciclistica, soprattutto la mobilità dolce in Valle d'Aosta. Per quanto riguarda il punto 2: ""se potrà essere convocata in tempo utile per fornire indicazione utile ai fini della partecipazione all'avviso relativo al progetto sopracitato"", dipenderà un po' dai tempi adesso di risposta; sicuramente la Consulta inizierà la sua attività tra fine anno e i primi giorni dell'anno nuovo, perché immagino che questo possa essere l'obiettivo da parte di tutti. Rispetto all'avviso, noi abbiamo avuto modo di interloquire con l'assessore Sartore nel comune di Aosta per raccordarci anche sugli obiettivi che il Comune intende raggiungere con questa proposta e anche per fare in modo di attivare comunque un utile tavolo di lavoro con tutti i soggetti, tenendo in considerazione che ci sarà quest'avviso importante, ma soprattutto che continueranno queste attività e sarà importante il ruolo della Consulta proprio per avere il parere di tutti i soggetti intorno al tavolo per sviluppare progetti in linea con gli obiettivi che intenderemo raggiungere. Le linee guida per la mobilità ciclistica sono contenute nel piano generale della mobilità ciclistica urbana ed extraurbana del Ministero delle infrastrutture e sono state redatte in Valle d'Aosta nel 2019 nella prima bozza del piano regionale, anche se poi si è soprasseduto per la questione relativa al Covid e stiamo riprendendo adesso l'attività che ci porterà ad avere, all'interno della proposta del piano regionale dei trasporti, anche un'edizione rinnovata del piano per la mobilità ciclistica regionale. Ci sono quindi numerose attività in corso, anche un raccordo importante sia con il Comune di Aosta che con gli Enti locali e la piena operatività avverrà nei prossimi mesi. Devo dire che, sentendo un po' tutti i soggetti interessati all'obiettivo, c'è piacere e interesse di iniziare questo lavoro, che sarà un lavoro importante da sviluppare insieme, anche per mettere in relazione le tante progettazioni e gli investimenti che ci sono sul territorio e le promozioni che anche gli Enti locali hanno iniziato a fare sui progetti realizzati."
48007,XVI,21/11/2024,"CONSULTE COMMISSIONI E ORGANI COLLEGIALI, SPORT E TEMPO LIBERO",it,Bertschy,Luigi Giovanni,1965,M,Presidente,2,31,Replica la consigliera Minelli.
48007,XVI,21/11/2024,"CONSULTE COMMISSIONI E ORGANI COLLEGIALI, SPORT E TEMPO LIBERO",it,Minelli,Chiara,1966,F,PCP,3,4330,"Come ricordava anche l'Assessore, abbiamo istituito, con la legge che modificava la 16/2019, la Consulta per la mobilità ciclistica con l'obiettivo ovviamente di sostenere delle politiche degli interventi nell'ambito della mobilità sostenibile a minore impatto ambientale. Quest'interrogazione discendeva dal fatto che volevamo avere contezza di quello che era stato mandato avanti fino qui, in particolare sapere se la Consulta era stata istituita ufficialmente, lo avevamo chiesto anche in relazione a quest'avviso che ha citato l'Assessore, che non è un bando del Comune di Aosta, ma è del Ministero per lo sport, un avviso che si chiama ""Bici in comune"" e prevede dei progetti di implementazione della mobilità ciclistica nei vari comuni, iniziative legate al cicloturismo, ma anche progetti per le scuole, progetti di riqualificazione e via di questo passo e le domande devono essere presentate tra il 7 novembre e il 13 gennaio 2025. Una delle esigenze che c'è per presentare i progetti è anche quella di avere delle linee guida un po' comuni per quello che riguarda la segnaletica e altri aspetti, nell'ottica di avere poi in futuro una piattaforma della mobilità ciclistica. L'Assessore ci dice che la Consulta è in via di costituzione, quindi non è ancora formalmente costituita, e sentendo anche quello che ci ha detto, cioè che entrerà in piena operatività tra la fine di quest'anno e l'inizio del 2025, allo scopo per cui avevo un po' chiesto le delucidazioni, cioè quello di dare delle indicazioni anche per questo bando, non ci potrà essere un suo contributo. Al di là di questo, la volontà era anche un po' quella di sollecitare la prosecuzione dei lavori, quindi davvero l'insediamento di questa Consulta. Lei ha detto, Assessore, che avete sentito le associazioni di riferimento perché devono nominare un loro rappresentante in Consulta e anche il CONI, immagino che tra le associazioni di riferimento ci sia Fiab à Vélo, perché è poi quella più rappresentativa, se non forse in questo momento l'unica che abbiamo sul territorio. Questo è sicuramente molto importante, però quello che vorrei sottolineare è che, quando parliamo di mobilità ciclistica, parliamo di qualche cosa di più complesso di uno sport, un'attività sportiva, ricreativa, di tempo libero, parliamo cioè di un diverso modo di muoversi, di spostare persone, oggetti, merci in alcuni casi, quindi va nell'ottica di una connessione alla rete dei trasporti attraverso l'uso della bicicletta, quindi una Consulta che si occupi di mobilità ciclistica, anche solo a scopo consultivo, perché poi questo è quello che farà quest'organismo, deve tenere conto di questo e quindi non focalizzarsi soltanto o principalmente sull'aspetto sportivo. Bene la cosa che ci ha detto, vale a dire l'implementazione del personale nell'Ufficio per la mobilità sostenibile, che è importante, perché sappiamo che senza risorse è difficile poi seguire le varie questioni. Mi permetto di dire una cosa però: all'interno di questa Consulta, dove sappiamo devono essere nominati anche da parte dei tre Assessorati di riferimento delle persone, quindi il suo Assessorato, l'Assessorato dell'assessore Sapinet e l'Assessorato di Grosjacques, ci sarebbe, a nostro avviso, anche l'interesse ad avere persone come - non dico che debba essere questo - i mobility manager , cioè persone che abbiano un'idea di quella che deve essere la mobilità sostenibile al di là degli aspetti legati principalmente al turismo, perché, a nostro avviso, anche tutto quello che riguarda la parte ""Bike to school"" o ""Bike to work"", che è quello che in tante realtà sta andando avanti, nella nostra regione troverebbe la sua ragion d'essere. La Consulta quindi si insedierà, io credo che dovrà davvero anche avere nella sua composizione un'attenzione a questi aspetti, per cui ovviamente sollecitiamo l'attenzione. Un'ultima battuta, due secondi, mi dispiace tanto che quel progetto, quella parte della mobilità sostenibile, che era già nel piano dei trasporti del 2019, sia poi stato messo da parte a causa del Covid. Lo dico come battuta: io stamattina ho ricevuto una vignetta da un'amica che diceva: ""E poi ti accorgi che il 2025 è fra un mese e mezzo e il Covid è stato 5 anni fa e il 2050 è tanto vicino quanto il 2000!"", quindi bisogna fare attenzione perché il tempo passa molto velocemente."
48008,XVI,21/11/2024,"TRASPORTI E VIABILITÀ, Strade di interesse regionale",it,Bertin,Alberto,1966,M,Presidente,1,42,Punto n. 21. Risponde l'assessore Sapinet.
48008,XVI,21/11/2024,"TRASPORTI E VIABILITÀ, Strade di interesse regionale",it,Sapinet,Davide,1976,M,UV,2,2560,"Il collega Planaz ci chiede quale tempistica può assicurare il Governo regionale per la chiusura definitiva del cantiere e la completa riapertura della strada regionale n. 8 di La Magdeleine nel comune di Antey-Saint-André. Innanzitutto ringrazio il collega per l'attenzione che pone e ha posto su questa questione, anche per i confronti costruttivi avuti a margine poi dei lavori dell'Aula. Nell'ambito degli interventi che l'Amministrazione regionale ha promosso per la manutenzione straordinaria e la messa in sicurezza della rete viaria regionale rientrano anche questi lavori di miglioramento della sicurezza e della riqualificazione della strada regionale n. 8, dalla chilometrica 2.100 alla chilometrica 2.600, secondo lotto nel comune di Antey-Saint-André, con un importo complessivo pari a euro 585.000. L'intervento consiste nel rifacimento di un tratto di muratura degradata di sostegno della strada regionale n. 8, compreso appunto tra le progressive sopracitate, per un'estensione quindi di 500 metri, oltre poi al posizionamento di una nuova barriera stradale e alla manutenzione del piano viabile. I lavori consentono di completare il miglioramento della sicurezza del tratto citato, già iniziato con il precedente lotto funzionale, che ha previsto l'allargamento della carreggiata mediante la realizzazione di una struttura in calcestruzzo armato per un importo complessivo all'epoca di euro 1.125.000. Nell'ambito dei lavori previsti del secondo lotto funzionale è stata al momento completata la realizzazione della muratura di sostegno prevista in progetto e dei relativi cordoli. Sono stati inoltre posizionati appositi new jersey per la protezione del bordo laterale della strada. Attualmente sul tratto di strada regionale in argomento è stato rimosso il senso unico alternato, quindi un ripristino di una viabilità a doppio senso, senza limitazione. Infine si informa che la posa delle barriere stradali e l'asfaltatura del tratto di strada saranno previste nella prossima primavera considerate inoltre le condizioni climatiche del periodo che non sono compatibili con tali lavorazioni. Aggiungo anche che nelle prossime settimane ci incontreremo con l'Amministrazione comunale di La Magdeleine, è in previsione un intervento di consolidamento del ponte che porta al capoluogo e all'abitato di La Magdeleine proprio in seguito ai monitoraggi eseguiti negli anni 2021-2022, la realizzazione di una viabilità alternativa, in modo poi da poter intervenire sul ponte, un intervento che è stato riprogrammato in seguito all'evento alluvionale."
48008,XVI,21/11/2024,"TRASPORTI E VIABILITÀ, Strade di interesse regionale",it,Bertin,Alberto,1966,M,Presidente,3,58,Ha chiesto la parola il consigliere Planaz per la replica.
48008,XVI,21/11/2024,"TRASPORTI E VIABILITÀ, Strade di interesse regionale",it,Planaz,Dino,1972,M,RV,4,1041,"Grazie Assessore per la risposta. Come lei ha già espresso nella risposta della mia interrogazione, al di là che transito frequentemente quel tratto di strada, mi erano giunte molte segnalazioni del fatto che più che altro c'era questo senso unico alternato che crea delle difficoltà al traffico. Capiamo sicuramente tutte le difficoltà delle aziende che hanno da ultimare i lavori e magari nei tempi previsti o magari dei disagi che ci sono, dovuti anche all'alluvione dello scorso 30 giugno, che ha creato ulteriori cambi di destinazione, di appalti delle ditte che hanno dovuto concentrare le sue energie per andare a dare delle risposte urgenti, dove forse ce n'era più bisogno. La circolazione è stata riaperta, anche se capiamo benissimo che, per quanto l'asfalto della sede della carreggiata, andrà nel periodo che è più congruo, perché sappiamo benissimo che al momento non è possibile. Ringraziamo per la collaborazione che c'è stata perché abbiamo in questo modo dato una risposta a delle località che ne avevano veramente bisogno."
48009,XVI,21/11/2024,"ASSETTO DEL TERRITORIO, Difesa ed uso del suolo - Sistemazione idrogeologica",it,Bertin,Alberto,1966,M,Presidente,1,42,Punto n. 22. Risponde l'assessore Sapinet.
48009,XVI,21/11/2024,"ASSETTO DEL TERRITORIO, Difesa ed uso del suolo - Sistemazione idrogeologica",it,Sapinet,Davide,1976,M,UV,2,3609,"L'iniziativa del collega Aggravi ci permette di fare un rapido appunto della situazione sui lavori fatti e in programma nel comune di Valtournenche in località Breuil-Cervinia. Il collega interroga il Governo regionale per sapere quale sia lo stato dell'arte degli interventi relativi alla messa in sicurezza dell'area interessata dall'evento calamitoso di quest'estate, nonché circa la posa dei ponti delle passerelle funzionali al collegamento dei due argini, così come dell'accesso delle piste e a numerose strutture turistiche della località. A seguito dell'evento alluvionale del 29 e del 30 giugno 2024, la struttura Opere idrauliche ha effettuato le attività di disalveo dei 500 metri di torrente Cervino che attraversano il centro abitato del Breuil, personale delle strutture Opere idrauliche, che ringrazio perché, quando una parte di essi era operativa in quel di Cogne, l'altra parte di struttura ha presidiato la situazione al Breuil-Cervinia con anche alcuni dipendenti che sono rientrati in tempi veramente ristretti dalle ferie, quindi cosa meritevole anche di segnalazione. Successivamente poi sono stati posizionati in sostituzione dei parapetti lungo la sponda del corso d'acqua e dei new jersey in calcestruzzo per incrementare il franco di sicurezza rispetto alle condizioni precedentemente esistenti. Si è poi provveduto alla ricostruzione di un muro in cemento armato sulla sinistra orografica a protezione del corso d'acqua in battuta a monte di via Carrel. Tali interventi sono al momento conclusi. Parallelamente a questi lavori, sul corso d'acqua è stato installato un sistema di monitoraggio puntuale che è in grado di individuare il passaggio di una colata di detriti nel bacino a monte del centro abitato. Il sistema di monitoraggio, una volta installato, è stato consegnato all'Amministrazione comunale per una sua gestione operativa in termini di Protezione civile, un sistema simile a quello posizionato l'anno precedente in seguito agli eventi di Bionaz e Oyace. È stato poi affidato un incarico di studio e progettazione di opere in due estratti distinti del torrente Cervino, che riguardano in particolare due bacini di contenimento delle colate di detrito che si succedono immediatamente a valle della pista n. 5 e a monte del centro abitato e poi il rifacimento delle arginature del torrente Cervino lungo via Bich fino alla confluenza con il torrente Marmore, andando a modificare le pendenze dell'alveo e trasformare il ponte di via Carrel, che attualmente è un ponte carrabile, in ponte pedonale per permettere di smaltire i valori di portata paragonabili a quelli verificatisi in occasione dell'evento di fine mese di giugno del 2024. Gli aspetti di dettaglio nel tratto urbanizzato saranno oggetto ovviamente di confronto e concertazione con l'Amministrazione comunale. I progettisti incaricati stanno completando il progetto di fattibilità tecnico-economica dell'intervento nel suo complesso con la finalità di acquisire il parere dell'Autorità del distretto del fiume Po. Tale parere è vincolante per il finanziamento delle opere attraverso fondi statali del Ministero ambiente e sicurezza energetica, che si aggirano intorno a euro 8.100.000. Si procederà quindi alla redazione dei progetti esecutivi delle opere, opere che si intendono appunto avviare a realizzazione all'inizio della prossima primavera. Per quanto riguarda le passerelle, il Comune di Valtournenche ha provveduto a posare, esclusivamente - questo va precisato - per la stagione invernale, tre attraversamenti per collegare il centro con la zona delle piste da sci e con le strutture turistiche."
48009,XVI,21/11/2024,"ASSETTO DEL TERRITORIO, Difesa ed uso del suolo - Sistemazione idrogeologica",it,Bertin,Alberto,1966,M,Presidente,3,59,Ha chiesto la parola il consigliere Aggravi per la replica.
48009,XVI,21/11/2024,"ASSETTO DEL TERRITORIO, Difesa ed uso del suolo - Sistemazione idrogeologica",it,Aggravi,Stefano,1985,M,RV,4,1999,"Parto dal fondo, effettivamente il passaggio che lei ha fatto solo per la stagione invernale... ci auguriamo che le tre passerelle possano tornare a 5, o comunque che ci possa essere la stessa possibilità di passaggio che c'era precedentemente. Non so quale sia la situazione oggi, però purtroppo, piazzate delle passerelle, arrivata la neve, le passerelle non si possono attraversare perché la spalla delle passerelle non è stata completata, quindi le passerelle sostanzialmente, dalle informazioni che ho, non sono agibili perché la neve è arrivata, quindi ci auguriamo che il prima possibile le spalle dei ponti e delle passerelle possano essere completate in modo tale da rendere agibile il passaggio, perché altrimenti il lavoro sarebbe inutile. C'è anche una questione legata non soltanto al raggiungimento del fondo pista, l'inizio pista o l'inizio impianti della Cervino, ma anche un tema di sicurezza, perché i locali comunque sono al di là del ponte e, nel caso in cui ci sia la necessità di far passare un'autoambulanza o quant'altro, vi è la necessità non di una passerella ma di un ponte come c'era precedentemente. Detto questo, noi, come avevamo già annunciato in sede di discussione del Documento di economia e finanza con l'ordine del giorno, manterremo la sorveglianza della situazione e ci riserviamo di fare ulteriori iniziative proprio perché, ripeto, c'è una volontà comunque di tenere attenzione su un'area su cui si è intervenuti, su cui si dovrà intervenire, perché, come lei stesso ha detto, non è che è tutto finito, ci sono degli step da portare avanti. Ci auguriamo che possa essere riqualificata e messa in sicurezza, come si è investito e come si investirà a monte per evitare il ripetere della situazione. È un'area, tra l'altro, che in stagione è pesantemente urbanizzata e quindi necessita di una sicurezza maggiore. A breve quello che ci auguriamo è che le passerelle possano essere quanto prima messe a disposizione della cittadinanza e degli operatori turistici."
48009,XVI,21/11/2024,"ASSETTO DEL TERRITORIO, Difesa ed uso del suolo - Sistemazione idrogeologica",it,Bertin,Alberto,1966,M,Presidente,5,146,Sospendiamo brevemente i lavori del Consiglio per arieggiare i locali. Il Consiglio è sospeso. La seduta è sospesa dalle ore 11:04 alle ore 11:22.
48010,XVI,21/11/2024,"ASSISTENZA SOCIALE, Alcolismo e tossicodipendenze, Politiche giovanili",it,Bertin,Alberto,1966,M,Presidente,1,98,Riprendiamo con i lavori. Siamo al punto n. 23 dell'ordine del giorno. Risponde l'assessore Marzi.
48010,XVI,21/11/2024,"ASSISTENZA SOCIALE, Alcolismo e tossicodipendenze, Politiche giovanili",it,Marzi,Carlo,1975,M,SA,2,7516,"Venendo alla prima domanda, cioè ""conoscere quali siano le azioni messe in campo per contrastare il disagio giovanile"", più specificatamente l'assunzione di sostanze che alterano la percezione della realtà, il cosiddetto ""disagio giovanile"" è un concetto che, in realtà, semplifica una serie di difficoltà emotive, psicologiche e sociali che i giovani possono vivere, includendo fattori individuali, familiari, scolastici, sociali e culturali. La complessità del fenomeno può tradursi in situazioni diverse che spaziano dall'abuso di sostanze al disturbo psichiatrico conclamato, alla marginalità, fino alla dispersione scolastica e alla mancanza di prospettive; pertanto è evidente che la risposta adeguata non possa conseguentemente essere né unica, né di esclusiva competenza sanitaria. Venendo però al mondo sanitario, il servizio per le dipendenze patologiche, quindi il SERD dell'Azienda USL, prevede attualmente una équipe multidisciplinare dedicata ai minori, cioè ai giovani e adulti sino a 26 anni, che è composta da un medico psichiatra, un infermiere, tre psicologi psicoterapeuti, un assistente sociale e un educatore professionale. La presa in carico dei pazienti che si rivolgono al SERD vede una prima fase di accoglienza e diagnosi multidisciplinare che prevede diversi colloqui con gli specialisti. Segue poi la restituzione del piano terapeutico individualizzato nel quale vengono definiti una diagnosi, gli obiettivi da perseguire, i risultati attesi, le modalità di attuazione dei diversi interventi da approntare, i tempi di realizzazione, i tempi di verifica e valutazione dei processi e degli esiti. Questi vengono inoltre individuati, rispetto agli operatori referenti del caso sulla base del programma terapeutico delineato. È bene quindi precisare che l'abuso o la dipendenza da sostanze stupefacenti, piuttosto che farmaci, alcol o da schermo nei minori e/o giovani adulti, quasi sempre rappresenta un fenomeno secondario e associato che origina da un funzionamento psichico problematico nello sviluppo evolutivo. Da un punto di vista più strettamente psicopatologico, oltre alla dipendenza, si possono evidenziare quindi diversi disturbi, di personalità, dell'apprendimento da deficit di attenzione e iperattività, della condotta piuttosto che dello spettro psicotico. Secondo la patologia prevalente o la pertinenza delle problematiche, il SERD, quindi il servizio dipendenze, indirizza al servizio competente secondo il protocollo d'intesa o gli accordi tra servizi, quindi o alla neuropsichiatria infantile o alla psichiatria, nei casi oltre i 18 anni di età, e/o presso i servizi psicosociali dell'area minori. Le tipologie di prestazioni effettuate dal SERD sono visite mediche psichiatriche, colloqui psicologici e psicoterapia, colloqui educativi e sociali, la presa in carico infermieristica, il programma alcoologico ambulatoriale intensivo disintossicante, i gruppi psico-educazionali sia per i pazienti minori e i giovani che per i loro familiari, l'ambulatorio sul tabagismo, l'ambulatorio per l'innovativa stimolazione magnetica transcranica. Quest'ultima, che abbiamo approvato, tra l'altro, nel settembre del 2024, è per la nostra Regione - prima in Italia - gratuita a favore degli assistiti residenti affetti da dipendenze patologiche e disturbi psichiatrici e neurologici, inseriti quindi nell'ambito dei LEA aggiuntivi regionali. Altre Regioni la stanno studiando e copiando, applicando però costi che risultano drammatici, naturalmente al di fuori delle eventuali coperture dei LEA aggiuntivi. Per quanto attiene la prevenzione, ricordiamo che la stessa rappresenta il SERD attraverso una specifica équipe di lavoro e si occupa di avviare in maniera organica e stabile una serie di iniziative le cui finalità sono: intercettare i giovani prima che comincino a manifestare un disagio attraverso l'uso di sostanze, quindi la prevenzione primaria, o con comportamenti compulsivi e/o prima che ne diventino dipendente, quindi la prevenzione secondaria; abbattere i costi socio-sanitari legati all'uso/consumo delle sostanze di vecchia e nuova generazione; monitorare costantemente il fenomeno del consumo di sostanze nella nostra regione. I progetti di promozione alla salute in atto sono i seguenti: il programma di iniziative di prevenzione SERD per l'anno scolastico 2024-2025, che prevede interventi nelle scuole sulle dipendenze da sostanze e comportamenti compulsivi; gli sportelli di ascolto; la Settimana della legalità in collaborazione con il Tavolo tecnico permanente legalità e intergenerazionalità. È inoltre di strategica importanza il progetto Youngle VDA, finanziato con fondi statali GAP, sul gioco d'azzardo patologico, avviato di recente tramite un'applicazione da installare sul telefonino che propone uno spazio virtuale dove gli adolescenti possono chattare rappresentando i loro problemi in modo anonimo tra loro, quindi senza gerarchie e quindi tra pari. Questo è l'aspetto più innovativo e funzionale: i giovani dialogano con altri giovani appositamente formati e costantemente supportati da uno psicologo e un educatore specializzati che forniscono quindi supporto e garantiscono risposte tempestive e professionali ai bisogni dei ragazzi coinvolti. Numerose sono inoltre le collaborazioni con il mondo scolastico dell'Assessorato del collega Guichardaz per il tramite del Tavolo tecnico permanente legalità intergenerazionalità, delle scuole che aderiscono alle iniziative di prevenzione promosse dal SERD e per ogni anno scolastico e nelle scuole in cui è attivo lo sportello SERD, dei consigli di classe, offrendo consulenza e confronto per gli studenti che sono in carico al SERD stesso. Il lavoro di rete è quindi garantito anche grazie ai diversi tavoli tecnici e gruppi di lavoro che sono stati nel tempo istituiti, quindi il Tavolo tecnico permanente legalità intergenerazionalità già citato, il gruppo di lavoro sul bullismo, il Tavolo interistituzionale per la prevenzione del suicidio, il gruppo di lavoro disagio psichico negli adolescenti. Rispetto al contrasto al bullismo, con la delibera 681 dello scorso mese di giugno 2024, insieme agli uffici degli Assessorati dei colleghi Guichardaz e Grosjacques, abbiamo avviato il percorso di analisi e pianificazione di un progetto volto alla sperimentazione nella nostra regione del modello di certificazione antibullismo. I progetti che si stanno portando avanti vanno appunto nell'ottica di razionalizzare l'attuale fitta rete di collaborazione tra diversi enti e settori, sanitari, scuola, formazione, lavoro, giustizia, per garantire il più possibile una presa in carico precoce ed efficace. Siamo quindi convinti che sia sempre più importante parlare apertamente delle forme di disagio, come stiamo facendo, ad esempio, insieme all'associazione Il Mandorlo fiorito nell'ambito della prevenzione del suicidio, sia per abbattere stigma, paure e pregiudizi, sia per avvicinare le persone aumentando il senso di comunità. Dobbiamo mettere in campo ogni strumento utile a supportare i nostri giovani che hanno la necessità di sviluppare una maggiore resistenza all'influenza negativa di alcuni modelli sociali dei nostri tempi. L'obiettivo è quindi quello di aiutarli ad accrescere la consapevolezza di sé, promuovendo l'autoprotezione e il benessere psicofisico. Non ultimo questo lunedì nella deliberazione sui fabbisogni e nello stanziamento di risorse per quanto riguarda tutti i servizi nei confronti dei minori naturalmente abbiamo aumentato sia i fabbisogni che gli stanziamenti."
48010,XVI,21/11/2024,"ASSISTENZA SOCIALE, Alcolismo e tossicodipendenze, Politiche giovanili",it,Bertin,Alberto,1966,M,Presidente,3,59,"Ha chiesto la parola il consigliere Manfrin, ne ha facoltà."
48010,XVI,21/11/2024,"ASSISTENZA SOCIALE, Alcolismo e tossicodipendenze, Politiche giovanili",it,Manfrin,Andrea Fabrizio,1983,M,LEGA VDA,4,1813,"Grazie Assessore per la sua risposta articolata, che ovviamente andrò poi a rivedere e ad analizzare più nel dettaglio con la consegna del resoconto, però mi sembra che sia stata fatta una disamina molto interessante, sicuramente ben centrata. La denuncia che era stata fatta proprio dal Direttore del SERD che aveva denunciato dei numeri allarmanti aveva sollevato una serie di interrogativi e di preoccupazioni in chi aveva letto questi dati. Li ricordo soltanto a beneficio dell'Aula, numeri che ci dicono che i giovani pazienti sono stati 166 nel primo semestre del 2024, quindi 166 ragazzi in sei mesi, 49 nella fascia d'età fino a 19 anni, 117 tra i 19 e i 25 anni. Purtroppo la definiva così il Direttore del SERD: ""l'epoca più drogata della storia umana"", è sicuramente un pericolo, un grave pericolo che purtroppo le giovani generazioni corrono e, come è stato detto - e, secondo me, è assolutamente importante - non bisogna solo curare e occuparci di intercettare questo tipo di criticità, quindi di dipendenza e portare le persone giustamente da una condizione di dipendenza a una condizione di libertà, quindi di indipendenza, ma bisogna andare a monte, quindi cercare di intercettare quali sono i fattori che portano a questo tipo di dipendenza e comprendere e immaginare che ci siano 166 giovani ragazzi che purtroppo cadono nella spirale, questo soltanto per quanto riguarda le dipendenze, ci deve far riflettere sui pericoli della società moderna, che da molte parti si definisce aperta, si definisce più inclusiva, più tollerante, più libera e quant'altro, ma poi nella realtà si guardano i dati e ci rendiamo conto che c'è un malessere spesso sotterraneo, che sicuramente non va ignorato. Io la ringrazio per la sua risposta e ovviamente analizzeremo più nel dettaglio quello che ci ha risposto."
48011,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,1,40,Punto n. 24. Risponde l'assessore Marzi.
48011,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Marzi,Carlo,1975,M,SA,2,5302,"Iniziamo con il rispondere alle domande: 1) quale sia lo stato attuale dei lavori concernenti la realizzazione del corpo G3 di ampliamento delle centrali tecnologiche; 2) a quali complicazioni sia dovuto il ritardo accumulato che ha raggiunto quasi un anno dall'annunciato inizio dei lavori della realizzazione del corpo G3. È importante innanzitutto evidenziare che, mentre il lavoro in quest'aula nelle precedenti sedute era in parte concentrato nel fornire corrette risposte alle preoccupazioni rispetto ai parcheggi ospedalieri per le biciclette o ai momentanei disagi arrecati in Via Guido Rey per i lavori di realizzazione della Casa di comunità, si svolgeva un sopralluogo nell'area di cantiere tra l'Azienda USL e SIV per chiudere l'iter di consegna complessivo delle aree di cantiere che poi si è concretizzato da parte dell'USL verso SIV il 13 novembre scorso. Il tema dell'Ospedale, e quindi anche dei finanziamenti del corpo G3 delle centrali tecnologiche, è stato al centro, come tra l'altro richiamato allo scorso Consiglio, di un'importante e proficua riunione alla quale ho partecipato con i dirigenti dell'Assessorato presso il Ministero della salute lo scorso 12 novembre. Nell'occasione abbiamo appreso favorevolmente, da parte del Ministero, che la nostra Regione è tra le migliori in Italia per la capacità di spesa dei finanziamenti statali erogati in conto investimento, quindi per l'oggetto dei finanziamenti di quest'iniziativa. Più precisamente la Valle d'Aosta ha portato a termine oltre l'80% delle linee di finanziamento per circa 68 milioni e per la parte restante 20 milioni, per circa 17 milioni, è in corso di realizzazione. I lavori per la realizzazione del corpo G3 sono stati avviati la scorsa primavera e in particolare hanno riguardato la realizzazione della nuova linea del gas, la collocazione di una nuova cabina di riduzione a ridosso di via Chaligne a servizio dell'Ospedale, la realizzazione di alcune opere impiantistiche all'interno degli esistenti locali adibiti a centrali tecnologiche, finalizzati a poter riallacciare il nuovo gruppo di riduzione del gas, la realizzazione di un terrapieno, quindi accumulo di terreno realizzato artificialmente e funzionale al mantenimento di percorsi d'esodo e di sicurezza del presidio ospedaliero, il coordinamento con le attività di altre imprese operanti contemporaneamente per lavori in corso nel presidio ospedaliero. Come abbiamo già riferito in risposta a quesiti sul medesimo argomento, i lavori di realizzazione delle centrali tecnologiche hanno richiesto anzitutto di procedere con alcuni interventi sulle reti tecnologiche insistenti sull'area di interesse. Si sono quindi apportate alcune modifiche tecniche dal punto di vista progettuale con l'obiettivo di massimizzare la produttività dei lavori e recuperare il tempo dedicato al trasferimento delle utenze. Alla luce di quanto illustrato, confermiamo pertanto che i lavori di realizzazione del corpo G3 sin dal loro avvio nella scorsa primavera non hanno mai subito interruzioni amministrative. Venendo alla domanda n. 3 ""quali conseguenze sulla finanziabilità di parte degli interventi, a valere sulle risorse PNRR, si possano determinare a fronte del ritardo accumulato"", nel richiamare a quanto illustrato, non vi sono al momento previsioni di ritardo nello svolgimento dei lavori rispetto al cronoprogramma complessivo. Quanto alle fonti di finanziamento - e credo che di questo sarete particolarmente contenti perché evita qualsiasi tipo di commento alla risposta - è importante informare che nel corso dei mesi passati sull'intervento in esame è intervenuta una rimodulazione. Come è noto, l'intervento della spesa complessiva, quantificata in euro 6 milioni e mezzo, prevedeva il cofinanziamento da parte dell'Unione europea per euro 2.763.013 nell'ambito del PNRR dal titolo ""Verso un nuovo Ospedale sicuro e sostenibile. PNC missione 6 salute"". Successivamente il decreto-legge 19/2024 ha disposto che gli investimenti destinati alla realizzazione del programma denominato ""Verso un Ospedale sicuro e sostenibile"" - già finanziato a carico del PNC, fondo quindi complementare al PNRR -, ad esclusione di quelli delle Province autonome di Trento e Bolzano e della Regione Campania, siano tutti posti a carico del finanziamento di cui all'articolo 20 della legge 67/1988. Di fatto, tale norma ha quindi previsto un percorso di finanziamento diverso rispetto a quanto era stato inizialmente definito e non più quindi collegato ai fondi PNRR, ma posto direttamente a carico dello Stato. Anche questo tema è infatti stato oggetto di ampio confronto e ha avuto conferma in occasione della riunione che abbiamo svolto con i referenti del Ministero della salute lo scorso 12 novembre. La struttura competente dell'Assessorato ha quindi già avviato, a fronte di numerose interlocuzioni con i referenti ministeriali, la rimodulazione del finanziamento e la predisposizione degli atti per la sottoscrizione con lo Stato dell'accordo di programma che andrà a sostituirsi agli atti che collegavano originariamente il finanziamento ai fondi PNRR e PNC. Per la terza volta ribadisco che questo, tra l'altro, è stato uno degli argomenti trattati durante la riunione del 12 novembre scorso e uno dei principali motivi per i quali il sottoscritto era presente."
48011,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,3,50,"Per la replica, la parola al consigliere Lucianaz."
48011,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Lucianaz,Diego,1963,M,RV,4,1467,"Assessore, bene, allora, grazie a questa interrogazione, veniamo a sapere che non rientrerà più nel piano PNRR. Io non ne ero al corrente e quindi non so bene, glielo chiederò magari la prossima volta, se questo comporterà sicuramente anche un allungamento dei tempi per la realizzazione. Ricordo che sono quasi passati 330 giorni, quindi oltre il 60% del tempo previsto per la realizzazione dell'opera, ma finora, che io sappia, un colpo di piccone non è ancora stato effettuato in quell'area, se non appunto lo spostamento del gas come avevamo visto questa primavera scorsa. Saranno tanti i lavori in quell'area, ricordo che andrà abbattuto il muro di cinta esterno, le protezioni, i marciapiedi verranno occupati, si realizzerà uno scavo per la linea di media tensione, se ho capito bene, che arriverà fin su alla portineria immagino, però qui non abbiamo avuto modo ancora di avere nessun prospetto, nessun elaborato. I lavori sono lunghi, non abbiamo capito bene assolutamente quali sono le cause di questo ritardo di oltre un anno, lei è stato veloce, le chiederò gentilmente copia del suo intervento, perché non sono riuscito a seguirla con particolare attenzione, però quale sia stata la causa di questo ritardo dovuto, come dice lei, a un generico intervento su reti tecnologiche, sarebbe bene capirlo. In ogni caso la ringrazio per la risposta, le chiedo cortesemente copia del testo della sua risposta e staremo con gli occhi ben aperti su questo cantiere."
48012,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,1,68,Punto n. 25. Ha chiesto la parola l'assessore Marzi per la risposta.
48012,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Marzi,Carlo,1975,M,SA,2,1077,"Venendo alla domanda n. 1 ""se siano giunte segnalazioni similari"", a oggi non risultano pervenute né presso l'Azienda USL, né presso l'Assessorato segnalazioni sulla necessità di estendere l'attuale limite di sosta giornaliera ai dipendenti dell'Azienda USL in possesso di abbonamento mensile presso il parcheggio Parini. Seconda domanda: ""Se sia stato previsto di estendere l'orario del limite di sosta massima giornaliera per i dipendenti dell'Azienda USL in possesso di abbonamento mensile presso il parcheggio Parini"". L'orario di lavoro a 12 ore del personale, inizialmente previsto dall'Azienda USL a livello di sperimentazione, si sta diffondendo sempre di più in virtù del gradimento mostrato da parte degli operatori e del buon risultato degli indicatori di monitoraggio. Pertanto, considerata l'ottima riuscita della sperimentazione messa in atto, l'azienda ha comunicato di essere disponibile ad approfondire i contenuti dell'accordo con l'Azienda Pubblica Servizi di Aosta, l'APS, al fine di prevedere un'estensione dell'attuale limite di sosta massima giornaliera."
48012,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Bertin,Alberto,1966,M,Presidente,3,59,Ha chiesto la parola il consigliere Manfrin per la replica.
48012,XVI,21/11/2024,"ASSISTENZA SANITARIA E OSPEDALIERA, Presidio ospedaliero",it,Manfrin,Andrea Fabrizio,1983,M,LEGA VDA,4,1212,"Grazie Assessore. Accolgo con molta soddisfazione la sua risposta. Come abbiamo riassunto brevemente nell'interrogazione e come giustamente ha riconosciuto anche lei, il turno di 12 ore che inizialmente veniva poco utilizzato adesso è sempre più utilizzato, si fa sempre più ricorso appunto al turno di 12 ore e che cosa accade? Accade che ovviamente la sosta è di 12 ore, ma 12 ore esatte, quindi, siccome la sosta è di 12 ore, se io faccio un turno di 12 ore, evidentemente arriverò nel parcheggio prima, poi dovrò fare la vestizione, quindi arriverò un po' prima, all'interno del parcheggio dovrò fare la vestizione, dopodiché timbrerò le mie 12 ore e poi dovrò recarmi al parcheggio, quindi sicuramente in questo mezz'ora o un'ora in più purtroppo è inevitabile che venga previsto. È chiaro quindi che dare la possibilità a chi ha un abbonamento di ampliare le 12 ore, quindi fare un ragionamento che inserisca all'interno dell'abbonamento una possibilità di sosta più ampia è sicuramente un qualcosa che va nella direzione di favorire il personale sanitario della nostra struttura ospedaliera. La ringrazio pertanto per la sua risposta e mi auguro che a breve si possano avere dei risultati in questo senso."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,1,40,Punto n. 26. Risponde l'assessore Marzi.
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Marzi,Carlo,1975,M,SA,2,9731,"Prima di rispondere ai quesiti dell'interrogazione, riteniamo necessario riassumere brevemente il percorso che abbiamo seguito, il quale, secondo gli esiti ottenuti, ci rassicura e ci permette di sostenere che stiamo seguendo la strada migliore possibile per quanto riguarda l'oggetto di quest'interrogazione. Riteniamo infatti anzitutto importante ricordare che sul territorio regionale, oltre al presidio ospedaliero Umberto Parini, è presente una sola altra struttura ospedaliera: l'ISAV, più comunemente conosciuta come la clinica di Saint-Pierre. Questa struttura, in quanto ospedale privato accreditato, intrattiene collaborazioni con l'Azienda USL incentrate per diversi anni esclusivamente nell'ambito ortopedico, anche in ragione della sua natura mono professionale. La convenzione tra l'Azienda USL e ISAV si concentrava quindi esclusivamente nell'ambito della chirurgia ortopedica, sia in regime ambulatoriale che in ricovero ordinario, e in prestazioni di riabilitazione ortopedica e neurologica. Più di recente abbiamo incentivato le collaborazioni anche nell'ambito della lungodegenza, non solamente ortopedica e in day surgery , cioè interventi chirurgici semplici che si risolvono in giornata o con un massimo di un pernottamento. È importante rilevare che il risultato che deriva dalla collaborazione nell'ambito della lungodegenza, una tipologia di servizio, attività tipica della Clinica di Saint-Pierre, è di fondamentale importanza invece per tutta la sanità regionale. Grazie alla convenzione su questo servizio, infatti l'Azienda USL dispone di venti posti letto che utilizza per poter dimettere dall'Ospedale Parini e dal Beauregard in tempi più celeri, concorrendo quindi allo smaltimento dei famosi flussi dei pazienti che dal Pronto Soccorso sono in attesa di un ricovero in Ospedale. Il servizio di lungodegenza presso ISAV aiuta quindi a fornire le risposte migliori possibili alla presa in carico della cronicità insieme alle altre strutture di residenza intermedia già presenti sul territorio, come Variney e Perloz. Al fine di potenziare l'attività di smaltimento delle liste d'attesa, alla fine dell'anno 2023 abbiamo adottato una specifica norma regionale, introdotta con la legge regionale 27/2023, che, tra l'altro, ha dato la possibilità a ISAV di svolgere invece interventi di chirurgia generale anche in regime di ricovero ordinario, come mai avvenuto prima, grazie all'impegnativo lavoro svolto assieme agli uffici. Gli interventi di chirurgia generale in ricovero ordinario sono quindi stati avviati a partire dal mese di settembre 2024 a seguito della conclusione dei procedimenti amministrativi per il rilascio dell'autorizzazione e dell'accreditamento. Venendo alla domanda n. 1 ""il numero di interventi effettuati nell'anno 2024 dalle strutture sanitarie ospedaliere private in convenzione, suddiviso per tipologia di intervento"", come abbiamo già spiegato, l'unica struttura ospedaliera privata accreditata con cui l'Azienda USL intrattiene rapporti convenzionali è appunto la Clinica di Saint-Pierre. Il numero degli interventi eseguiti nel corso del 2024 presso quindi la struttura di Saint-Pierre è il seguente: interventi di chirurgia ortopedica, sia in regime di ricovero, che di chirurgia ambulatoriale, 358, dato riferito al periodo da gennaio a luglio 2024; interventi di chirurgia generale 177, di cui 149 in day surgery, quindi più semplici, con il massimo di una notte di pernottamento nel periodo che va da gennaio-ottobre 2024 e 28 in regime ordinario, quindi di chirurgia generale, che possono naturalmente essere presi in considerazione nel periodo di settembre-ottobre 2024 dato che la chirurgia generale applicata presso ISAV è partita appunto a settembre del 2024. Venendo alla domanda n. 2 ""i costi in convenzione riferiti ai diversi interventi"", le convenzioni tra l'Azienda USL e ISAV quanto ai costi fanno riferimento alle disposizioni regionali di cui alla delibera della Giunta 427 del 2013 con cui è stato approvato il tariffario generale per le prestazioni di ricovero ospedaliero. La delibera regionale dettaglia il costo di ogni raggruppamento omogeneo di diagnosi che rappresenta quindi l'unità di misura del costo complessivo di ogni tipologia di intervento. La delibera classifica inoltre le strutture ospedaliere in due classi: A e B. ISAV, per le proprie caratteristiche, rientra nella classe B, quindi a quella a cui si applicano le tariffe più basse per il fatto che non sono presenti nella struttura alcuni servizi, quali il Pronto Soccorso, la rianimazione e la terapia intensiva, piuttosto che la diagnostica strumentale e laboratori attivi 24 ore. Le convenzioni prevedono inoltre le misure dei rimborsi spese per ISAV, che ISAV stessa deve all'Azienda USL per i servizi svolti e garantiti direttamente dalla medesima. Ne sono esempi la gestione del servizio trasfusionale piuttosto che la diagnostica di laboratorio. Per quanto invece riguarda la chirurgia ortopedica, da gennaio a luglio 2024 sono stati effettuati interventi per un costo complessivo a carico dell'Azienda USL pari a circa 1.813.000 euro. Per la chirurgia generale, da gennaio ad ottobre in day surgery, quindi quelli più semplici con massimo una notte di pernottamento, la spesa è stata complessivamente pari a 176.000 euro. Venendo alla domanda n. 3 ""quanti sono attualmente i pazienti ancora in lista d'attesa rispetto agli interventi chirurgici e in lista per la chirurgia generale"", secondo i dati comunicati dall'Azienda USL, i pazienti in lista d'attesa per un ricovero programmato, in tutte le classi di priorità, alla data del 14 novembre 2024 sono complessivamente 5.388, di cui 1.466 in lista per la chirurgia generale. Confrontando questi numeri con quelli dei pazienti in attesa di intervento a fine anno 2023 - che erano 6.383 pazienti in attesa di un intervento chirurgico ordinario, di cui 1.975 per un intervento di chirurgia generale -, possiamo sostenere che le attività in corso stanno producendo la propria efficacia, infatti in 12 mesi vi sono 1.000 pazienti in attesa in meno, di cui 400 in meno e quindi gestiti per quanto riguarda la chirurgia generale. I dati attuali partono dalla situazione descritta a fine 2023 e rappresentano uno scenario oggi che, nel frattempo, dal 1° gennaio 2024, ha assorbito naturalmente anche tutto il nuovo flusso generatosi in corso d'anno. Non soltanto quindi facciamo dei raffronti tra numeri statici, ma anche da numeri che nel frattempo naturalmente hanno visto le liste d'attesa aumentare nel corso dell'anno in corso. Venendo alla domanda n. 4 ""quali sono gli accordi previsti in convenzione rispetto ai pazienti eleggibili, in particolare quale sia la procedura di presa in carico e i costi richiesti ai pazienti"", per quanto concerne le convenzioni attive tra l'Azienda USL e ISAV è necessario distinguere due diverse casistiche che comportano allo stesso modo due diverse procedure di presa in carico dei pazienti. La prima riguarda le convenzioni storiche nell'ambito ortopedico, quindi quelle che da sempre hanno visto i rapporti tra il Parini e ISAV, che prevedono interventi svolti in regime istituzionali, cioè a carico del servizio sanitario regionale, su pazienti che sono inseriti nelle liste d'attesa direttamente da ISAV: in questo caso gli utenti contattano direttamente la clinica e l'accesso è consentito su presentazioni di impegnativa. Non vi sono quindi costi richiesti ai pazienti per lo svolgimento degli interventi chirurgici, ad eccezione dell'eventuale ticket per le prestazioni ambulatoriali complesse. La seconda casistica invece riguarda le convenzioni più recenti, attivate tra l'Azienda USL e ISAV, con l'obiettivo di potenziare lo smaltimento delle liste di attesa dell'Ospedale Parini. È il caso della chirurgia generale, sia il regime di day surgery, quindi quelli più semplici, sia il regime di ricovero ordinario, nonché di interventi di chirurgia ortopedica disposti direttamente dal Reparto di Ortopedia dell'Ospedale Parini. Tutto questo, naturalmente, è frutto degli accordi dell'ultimo anno. In questo caso gli accordi contrattuali prevedono che le strutture complesse di competenza dell'Azienda USL, quindi chirurgia generale, ortopedia e traumatologia, individuino i pazienti che verranno operati in ISAV tra coloro che sono presenti all'interno delle liste di attesa per intervento chirurgico programmato e che abbiano un raggruppamento omogeneo di diagnosi coerente con le attività chirurgiche che possono essere effettuate presso la struttura di Saint-Pierre. L'ufficio pre-ricovero dell'Azienda USL quindi contatta i pazienti seguendo il codice di priorità assegnato dal medico chirurgo in fase di visita e con il quale sono stati inseriti in lista d'attesa: indice di priorità A, un ricovero entro 30 giorni, B entro 60, C entro 180, D entro 12 mesi. Al paziente viene quindi proposto di essere operato presso la Clinica di Saint-Pierre e, in caso di assenso, l'ufficio richiede la compilazione e la sottoscrizione del modulo di consenso alla migrazione dalla lista di attesa dell'Ospedale Parini alla lista di interventi eseguibili presso ISAV. L'Ufficio pre-ricovero invia dunque ad ISAV, mediante file criptato, la lista dei pazienti da prendere in carico, contattandoli e svolgendo tutte le attività necessarie per la rivalutazione chirurgica, il pre-ricovero e il successivo ricovero. Non vi sono costi richiesti ai pazienti e pertanto, in tal senso, l'attività svolta presso la Clinica di Saint-Pierre è equiparata all'attività in elezione svolta in Ospedale. Nel caso in cui il paziente preferisca essere operato presso l'Ospedale Parini resterà in lista d'attesa e sarà chiamato sempre secondo la sua classe di priorità non appena vi sarà un posto disponibile."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,3,68,"Ha chiesto la parola la consigliera Erika Guichardaz, ne ha facoltà."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Guichardaz,Erika,1976,F,PCP,4,3454,"Credo, Assessore, non le sia sfuggito però il primo punto della mia interpellanza, che richiamava la trasmissione ""L'aria che tira"" del 2 novembre 2024 proprio riferita a uno di quegli interventi che potrebbe essere effettuato in convenzione. Io quello che mi chiedo è: chi decide le priorità? Perché, vedendo la trasmissione e vedendo la documentazione portata, c'era un'assoluta priorità perché questo Signore stava già aspettando da oltre un anno, dopodiché mi chiedo come è possibile che tutte le cose che lei ha evidenziato oggi nell'interpellanza non vengano dette nel momento in cui il paziente chiama il reparto o chiama chi di dovere. Gli si può dire chiaramente che è in attesa e non spaventarlo dicendo: ""Avrai un anno davanti a te prima di un intervento"" se con una priorità alta ci sono 30 giorni, ma quindi gli diciamo: ""Avrai 30 giorni e non dovrai pagare nulla"". Questo gli dobbiamo dire all'utente, perché poi è molto interessante quello che avviene nel pezzo successivo, perché, come ha detto lei, non viviamo in Lombardia o in altre Regioni dove ci può essere una sorta di dubbio su qual è la clinica a cui si è rivolto questo Signore, perché una ce n'è, quindi, sotto questo punto di vista, era piuttosto evidente che si stava rivolgendo a quella clinica. Allora io mi chiedo come è possibile che, se un privato telefona, ci sia una sorta di contrattazione, quando, come le dico, è molto chiara la delibera che avete fatto con la convenzione e lei oggi ha esplicitato anche tutti i denari che vengono dati proprio per quella Convenzione e, sotto questo punto di vista, il paziente rientrava benissimo nei pazienti eleggibili. Io quindi mi chiedo chi definisce le priorità e a questo punto le chiedo poi anche se può farmi avere la risposta vista la complessità di quanto mi ha detto e soprattutto perché non vengono informate le persone del possibile percorso che devono seguire, perché immagino che se a una persona le si dice: ""Ma sei in priorità alta, quindi hai 30 giorni"", già ha aspettato 12 mesi, aspettare 30 giorni non gli cambiava la vita. Evidentemente quest'informazione - e c'è anche il pezzo della telefonata proprio in Chirurgia - non gli è stata rappresentata in nessun modo, quindi evidentemente c'è una mancanza di comunicazione, che deve essere in qualche modo esplicitata ai cittadini per evitare cose di questo tipo. Io spero che non veda quest'interpellanza come uno degli ameni passaggi del Consiglio regionale, dove quasi tutte le interpellanze sono rivolte a lei; molto probabilmente perché c'è un grosso problema e ci sono molte persone che continuano a chiamare noi, come immagino voi, per cercare di segnalare quanto sta avvenendo in Valle d'Aosta, cosa che non è mai avvenuta e su cui tengo a precisare da sempre istruzione e sanità sono state il fiore all'occhiello della nostra Regione, soprattutto perché sia il pensionato senza grandi risorse, sia la persona con molte risorse potevano comunque accedere a dei servizi nello stesso modo, oggi non è più così e se ne deve rendere conto. Molto probabilmente c'è una vera mancanza di comunicazione e soprattutto io mi aspettavo anche una presa di posizione rispetto a un'intervista che è finita su una testata nazionale, perché di quella cosa non abbiamo sicuramente fatto una bella figura, perché a me la segnalazione oltretutto è arrivata da fuori Valle d'Aosta, quindi le segnalo che sicuramente non stiamo facendo una bella figura neanche all'esterno."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,5,75,"Ha chiesto la parola l'assessore Marzi per una precisazione, ne ha facoltà."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Marzi,Carlo,1975,M,SA,6,460,"Solo per dovere di cronaca, l'Azienda USL era stata contattata dalla trasmissione di riferimento rispetto a questo tema e aveva fornito le informazioni del caso che ovviamente sono state recepite secondo i criteri che la trasmissione di riferimento ha deciso di applicare, indipendentemente da quello che l'Azienda USL ha trasmesso alla trasmissione stessa. In secondo luogo io non ho visto l'intervista di cui sopra perché non seguo quel tipo di trasmissione."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,7,64,"Ha chiesto la parola la consigliera Erika Guichardaz, un minuto."
48013,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Guichardaz,Erika,1976,F,PCP,8,331,"Visto che era citata nelle premesse dell'interpellanza, forse poteva fare anche lo sforzo di andarla a seguire e sinceramente mi aspetto allora che questa nota arrivi a tutti i Consiglieri regionali, almeno così sappiamo come mai a un utente gli si dice: ""Devi pagare 6 mila euro"" e poi invece sono 3 mila se ci si mette d'accordo."
48014,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Bertin,Alberto,1966,M,Presidente,1,40,Punto n. 27. Risponde l'assessore Marzi.
48014,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Marzi,Carlo,1975,M,SA,2,5971,"Venendo alla prima domanda ""se l'Azienda USL ha effettuato la valutazione in relazione all'attivazione in Valle d'Aosta dello screening del tumore alla prostata per intercettare allo stadio iniziale eventuali neoplasie nella popolazione in età di maggiore rischio e in difetto quando si prevede sarà completata"", come è stato ricordato nelle premesse dell'interrogazione, l'ordine del giorno approvato dal Consiglio regionale impegnava il Governo regionale a valutare, in collaborazione con l'Azienda USL, l'attivazione in Valle d'Aosta dello screening del tumore alla prostata per intercettare allo stadio iniziale eventuali neoplasie nella popolazione in età di maggiore rischio. L'Azienda USL, in data 4 novembre 2024, ha riscontrato la richiesta dell'Assessorato effettuata a seguito dell'approvazione del citato ordine del giorno. L'Azienda nella sua relazione ha precisato quanto segue. In primo luogo ha segnalato che al momento solamente una Regione, la Lombardia, ha previsto l'avvio di una programmazione di screening alla prostata per quanto riguarda quella fascia d'età, esperienza peraltro non ancora iniziata, pare partirà nel mese di novembre 2024, avendo come unico target i soggetti nati nel 1974 e prevedendo quindi un'estensione progressiva al resto della popolazione di sesso maschile di età compresa tra i 50 e i 69 anni. Ovviamente chi è nato nel 1974 nel 2024 ha compiuto o compirà cinquant'anni. A tale determinazione la Lombardia è pervenuta successivamente a una fase preliminare, nella quale sono stati organizzati uno studio retrospettivo dell'Agenzia di Tutela della Salute, ATS di Milano, dal 2018 al 2023, un progetto pilota, un questionario per l'accesso allo screening della prostata, gruppi di lavoro - ricordiamo quello riguardante i requisiti minimi tecnologici, cioè l'acquisizione e la refertazione degli esami di risonanza magnetica - e un protocollo operativo. L'azienda spiega che le sperimentazioni in questo ambito di prevenzione oncologico sono estremamente rare per varie ragioni. Anzitutto i clinici evidenziano che lo screening basato sull'antigene prostatico specifico, il cosiddetto ""PSA"", rimane argomento controverso a causa dell'alto tasso di sovradiagnosi e quindi successivo sovratrattamento che rendono sfavorevole il rapporto tra effetti desiderati e indesiderati della diagnosi precoce non essendo il PSA specifico delle cellule tumorali. È possibile, ad esempio, rilevare alti valori di antigene prostatico in casi di ipertrofia o di infezione senza che vi sia la presenza di neoplasie. Di fatto il problema è valutare correttamente un eventuale risultato positivo in quanto un PSA elevato non significa dimostrare la presenza di un tumore, né che esso sia più o meno aggressivo o che sia necessario operare: significa solo che la persona positiva al test merita ulteriori accertamenti per poter giungere a una decisione diagnostico-terapeutico corretta. Recentemente è stata introdotta, quale complemento di indagine - e viene citata nel protocollo screening per il tumore della prostata lombardo in caso a rischio per PSA elevato -, una periodica visita urologica e uno specifico esame strumentale, cioè la risonanza magnetica parametrica che dovrebbero essere ripetuti annualmente. L'Azienda USL, a seguito di una valutazione dei propri clinici, e cioè i referenti degli screening, gli urologi e i radiologi, conferma quindi tutti i dubbi legati a una simile metodologia che utilizza un antigene specifico. I clinici sostengono che sarebbe auspicabile attendere un esame mirato che abbia le caratteristiche di contribuire alla diagnosi precoce con un numero minore di falsi positivi e/o negativi, permettendo quindi di curare prima e meglio i pazienti. Riporto inoltre quanto recentemente dichiarato dal professor Francesco Montorsi, professore ordinario di Urologia all'Università Vita Salute San Raffaele di Milano, il quale ha affermato: ""Il tema è delicato, conta tenere a mente che, di fronte ad un risultato positivo di PSA, non è scontato che ci sia un tumore e che le cure non sempre sono necessarie e bisogna sempre valutare che cosa è meglio per ogni paziente, per ogni servizio sanitario, rimanendo saldi nell'ottica di evitare interventi non necessari"". Al momento riteniamo quindi che, alla luce delle valutazioni svolte dai nostri clinici, sia opportuno rimanere informati con attenzione sugli esiti della sperimentazione della Lombardia e soprattutto su un progetto in corso del Centro nazionale per la prevenzione e il controllo delle malattie, il CCM 2023, finanziato dal Ministero della salute, che si intitola ""Valutazione della fattibilità di programmi organizzati sullo screening della prostata e loro efficacia nel ridurre l'inappropriatezza dell'uso del test del PSA nel contesto italiano"" e che ha durata di due anni, con partner: l'Istituto per lo Studio, la Prevenzione e la Rete Oncologica, quindi l'ISPRO, l'Azienda USL Toscana Centro TC, il Centro di riferimento per l'epidemiologia e la Prevenzione Oncologica in Piemonte (il CPO), l'ATS Pavia, la Regione Lombardia, l'Istituto di ricerche farmacologiche Mario Negri di Milano, l'Azienda USL IRCCS di Reggio Emilia, l'USL di Modena e la Regione Puglia. Il progetto CCM effettuerà una valutazione di fattibilità e opportunità dell'attuazione di programmi organizzati sullo screening della prostata e una valutazione della loro efficacia nel ridurre l'inappropriatezza dell'uso del test del PSA nel contesto italiano. Il progetto CCM 2023 darà anche la possibilità di sviluppare una nuova generazione di studi pilota sullo screening della prostata e di studi di sorveglianza attiva dei tumori di basso grado che saranno messi in atto successivamente al progetto. Tale progetto è stato presentato nella riunione del direttivo dell'Osservatorio nazionale screening dell'8 novembre 2024. A tali incontri periodici partecipano, tra l'altro regolarmente, sia i referenti dell'Assessorato, sia quelli dell'Azienda USL della Valle d'Aosta."
48014,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Bertin,Alberto,1966,M,Presidente,3,31,Replica il consigliere Marquis.
48014,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Marquis,Pierluigi,1964,M,FI,4,2526,"Grazie Assessore per la risposta che ci ha letto che è stata predisposta dall'Azienda sanitaria locale a seguito dell'ordine del giorno che era stato approvato il 23 luglio del 2024 riguardo alla richiesta di fare una valutazione sull'attivazione dello screening. A questo riguardo innanzitutto le chiederei se è poi possibile avere copia di quanto ci ha letto, perché, essendo un argomento fortemente tecnico, diventa anche difficile cogliere i dettagli al volo durante l'illustrazione del tema. Sotto il profilo politico, noi apprezziamo l'iniziativa che ha messo in essere la Lombardia perché innanzitutto è un'azione di prevenzione e di sensibilizzazione sull'argomento, un argomento che tocca moltissime persone del genere maschile e, come è stato raccomandato dall'Unione europea, noi riteniamo sia importante potenziare questi screening. È una questione molto diffusa in tutto il Paese, nel 2023 ci sono state 41.100 diagnosi, nel 2022 8.200 decessi, è la prima causa di morte per tumore nella popolazione maschile. Pertanto, da quanto abbiamo sentito, emerge che non sarebbe in questo momento opportuno andare in questa direzione perché questa attività di screening porterebbe a evidenziare una serie di falsi positivi che andrebbero poi a incrementare delle difficoltà e darebbero del carico all'Azienda sanitaria locale per gli approfondimenti che invece sono legati probabilmente a infiammazioni o altre patologie. Noi riteniamo che salvare una vita sia importante e quindi anche sugli screening si debba anche correre il rischio di avere delle situazioni in evidenza di false positività, che poi possono essere affrontate con ulteriori approfondimenti, perché tante vite potrebbero essere salvate attraverso una presa in carico precoce della problematica sotto il profilo sanitario. Guarderemo con attenzione a quest'argomento perché è un argomento che ci sta a cuore e non vorremmo che si arrivi poi a essere gli ultimi in Italia, anche se in questo momento questa attività è stata solo attivata dalla Regione Lombardia, la quale credo che abbia fatto tutte le valutazioni del caso, anche sotto il profilo scientifico, perché soprattutto in una realtà di quella dimensione, che è molto più grande della nostra, avrebbe dei riverberi molto più elevati rispetto a quelli che lei ha descritto a livello della nostra realtà, che è una realtà più piccola e che potrebbe essere anche, sotto certi profili, comportarsi in modo diverso perché ci sono delle situazioni che possono essere gestite meglio sui numeri piccoli."
48015,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,1,40,Punto n. 28. Risponde l'assessore Marzi.
48015,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Marzi,Carlo,1975,M,SA,2,3415,"Venendo alla domanda ""conoscere le motivazioni che ad oggi non hanno ancora permesso all'Azienda USL della Valle d'Aosta, come annunciato, l'attivazione in pianta stabile di un'auto medica con autista soccorritore e medico dedicati presso il poliambulatorio di Verrès e le tempistiche per la sua attivazione definitiva"", come abbiamo già riferito in occasione della riunione del Consiglio regionale del 19 giugno scorso, confermiamo che l'Azienda sta lavorando per completare l'attivazione del servizio di auto medica presso la sede del poliambulatorio di Verrès. L'Azienda USL ha infatti informato che, a seguito di apposito sopralluogo, sono stati individuati e messi a disposizione gli spazi di riferimento per il servizio e che sono attualmente in fase di definizione alcuni adeguamenti dei locali, così come richiesto dal Servizio di prevenzione e protezione dell'Azienda medesima. Più precisamente sono stati messi a disposizione due locali separati: uno per l'autista soccorritore, uno per il medico, uomini e donne. Uno dei due locali è attualmente utilizzato dal servizio dei veterinari dell'Azienda e il responsabile dell'emergenza territoriale, il dottor Cavoretto che ringraziamo, ha informato di aver trovato massima collaborazione da parte del referente dei servizi veterinari, il dottor Ragionieri, che ringraziamo a sua volta, i quali si sono da subito resi disponibili a riorganizzare gli spazi per i propri servizi. Hanno inoltre informato che i volontari del soccorso di Verrès, nel segno della collaborazione, hanno dato massima disponibilità mettendo a disposizione a loro volta spazi dedicati all'auto. Come abbiamo già riferito, ricordiamo che negli ultimi mesi i servizi di emergenza/urgenza territoriali sono stati oggetto di una riorganizzazione complessiva proprio partendo dalla riuscita del potenziamento delle attività di elisoccorso anche nelle uscite notturne. In tal senso ricordiamo che i nostri servizi di elisoccorso e di trasporto secondario in elicottero intervengono anche sulle zone di confine sul territorio piemontese con destinazione verso gli ospedali della stessa Regione. Ricordiamo inoltre che tale argomento è stato, tra l'altro, oggetto di ampio e proficuo confronto con l'Assessore alla sanità della Regione Piemonte in occasione dell'incontro avvenuto lo scorso 10 settembre in forma istituzionale. In ragione della complessiva riorganizzazione dei servizi sul territorio e dei nuovi scenari che si sono venuti a creare, si è quindi valutato che la sede di riferimento per l'auto medica fosse appropriatamente individuata presso il poliambulatorio di Verrès. A Donnas il servizio è garantito nelle ore diurne da un'ambulanza medicalizzata e nelle ore notturne da un'ambulanza con infermiere dell'emergenza/urgenza. La collocazione dell'auto medica, attrezzata di autista soccorritore e di un medico dedicato presso il poliambulatorio di Verrès, il quale si pone in equidistanza tra le sedi di Châtillon e di Donnas, si presenta pertanto come soluzione strategica finalizzata a garantire la tempestività degli interventi su tutta la zona di fondovalle, comprese le vallate laterali circostanti. L'auto medica, infatti, nel suo turno dalle ore 19:00 alle ore 07:00, può efficacemente supportare le figure infermieristiche presenti sulle ambulanze che fanno capo a Châtillon e Donnas, che, come abbiamo detto, sono qualificate nelle competenze dell'emergenza/urgenza."
48015,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Bertin,Alberto,1966,M,Presidente,3,73,"Per la replica, ha chiesto la parola il consigliere Ganis, ne ha facoltà."
48015,XVI,21/11/2024,"ASSISTENZA SANITARIA E OSPEDALIERA, Azienda Regionale Sanitaria - U.S.L.",it,Ganis,Christian,1973,M,FI,4,1567,"Grazie Assessore per la risposta. Noi, come gruppo, abbiamo presentato quest'interrogazione semplicemente perché lei, Assessore, aveva previsto, come ha ben ricordato, un'auto medica con autista soccorritore a Verrès, ma ad oggi non c'è, faccio riferimento all'interpellanza del 19 giugno n. 3744, dove lei, in risposta alla mia iniziativa, replicava: ""Dal prossimo mese di luglio, presso il poliambulatorio di Verrès, sarà stabilmente attiva attualmente a Donnas un'auto medica con l'autista, soccorritore e un medico dedicato"". Ovvio che, come ho potuto constatare, questa auto medica non c'è. Tenuto conto quindi della volontà del suo Assessorato di garantire un'efficacia assistenza e urgenza nella Bassa Valle, ci sembra doveroso ricordarglielo. Lei ha parlato dell'efficienza dell'elicottero, cosa che condividiamo. Io, per rimanere sul tema, vorrei evidenziare la necessità degli utenti della Bassa Valle di creare, oltre all'Ospedale di Comunità, anche un punto di primo soccorso, indispensabile per un primo intervento. Lo abbiamo più volte evidenziato in questo Consiglio e anche il collega lo ha evidenziato forse due settimane fa, quindi lo vorrei mettere in evidenza anch'io. Ricordo infine che le associazioni di volontariato, figure importanti nel gestire l'emergenza/urgenza, lavorano in stretta collaborazione con l'Azienda sanitaria, garantendo un servizio di primo soccorso su tutto il territorio regionale, però questo servizio importante necessita di una rete sanitaria efficiente. A questo punto non ci resta che attendere l'automedica a Verrès."
48016,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,1,46,Punto n. 29. Risponde l'assessore Grosjacques.
48016,XVI,21/11/2024,"SPORT E TEMPO LIBERO, Infrastrutture ricreativo-sportive",it,Grosjacques,Giulio,1962,M,UV,2,2437,"Grazie al collega Restano perché con questa risposta abbiamo modo di fare un po' il punto di questa situazione che sta arrivando, per fortuna, verso la fine del suo iter. A seguito dell'approvazione della legge regionale 7/2024, con cui è stato riproposto il contributo per la realizzazione dell'immobile in questione, gli uffici della struttura Enti e professioni del turismo hanno iniziato la predisposizione delle disposizioni attuative volte a disciplinare le modalità di concessione ed erogazione della provvidenza, anche con il supporto della struttura regionale Espropriazioni e valorizzazione del patrimonio e Casa da gioco, che voglio - in occasione di questa risposta - ringraziare per la preziosa collaborazione che ci è stata data. La deliberazione recante le disposizioni attuative è stata approvata nel corso della riunione della Giunta del 14 novembre e individua la data del 27 novembre quale scadenza per la presentazione della richiesta di contributo da parte dell'Associazione valdostana maestri di sci. È passata in Giunta il 14 novembre perché l'ultimo parere, quello che doveva essere rilasciato dalla struttura ""Aiuti di Stato"", legata alla questione del de minimis , è arrivato in data 7 novembre. L'Associazione Valdostana maestri di sci, dal canto suo, ha predisposto il progetto di fattibilità tecnico-economica e, in esito all'adozione delle disposizioni attuative approvate, sta predisponendo la domanda di contributo, che, come ho detto in precedenza, dovrà essere depositata entro il 27 di novembre. A seguito della presentazione dell'istanza, gli uffici espleteranno la necessaria istruttoria rispetto alla documentazione presentata e all'opera da realizzare, in esito alla quale predisporranno la deliberazione della Giunta regionale di approvazione dell'investimento in questione e di concessione del relativo contributo; delibera la cui approvazione dovrà avvenire ovviamente entro il 31 dicembre e prevederà l'impegno di spesa. Con provvedimento dirigenziale successivo alla deliberazione, le somme in questione verranno impegnate a favore dell'Associazione valdostana maestri di sci, beneficiaria del contributo di cui all'articolo 28 della legge regionale 23/2024, ed erogate secondo le modalità previste dalla citata deliberazione 1394 del 14 novembre scorso. A quel punto l'Associazione valdostana maestri di sci potrà avviare tutte le azioni necessarie per la realizzazione del suddetto immobile."
48016,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,3,49,"Per la replica, la parola al consigliere Restano."
48016,XVI,21/11/2024,"SPORT E TEMPO LIBERO, Infrastrutture ricreativo-sportive",it,Restano,Claudio,1964,M,RV,4,834,"Grazie Assessore per la risposta. Sinceramente eravamo un pochino preoccupati non vedendo alcuna deliberazione di Giunta in favore di questa procedura. Non siamo così maliziosi da pensare che il tutto si sia sbloccato per la nostra iniziativa, sappiamo bene che ci vogliono dei giorni per predisporre il tutto e l'avevate senz'altro già messa in lavorazione ben prima della nostra interrogazione, però c'era un attimino di preoccupazione, e anche di curiosità, per sapere se stavate andando avanti, perché effettivamente siamo quasi in zona Cesarini. Noi ci auguriamo che non vi siano ulteriori ostacoli e si riesca a fare tutto e a deliberare entro la fine dell'anno, così da poter permettere di dare avvio a tutte le procedure e anche a liquidare con PD il 30% di anticipo che credo stia aspettando chi deve procedere con il lavoro."
48017,XVI,21/11/2024,CREDITO,it,Bertin,Alberto,1966,M,Presidente,1,69,"Punto n. 30. Ha chiesto la parola il consigliere Lavy, ne ha facoltà."
48017,XVI,21/11/2024,CREDITO,it,Lavy,Erik,1995,M,LEGA VDA,2,3499,"Ecco un altro pezzo del puzzle che è stato evocato ieri riguardo allo spopolamento, alla desertificazione bancaria. È notizia ormai di più di un mese fa la chiusura dello sportello bancario di Etroubles, che rimaneva l'unico nella Coumba Freida e anche della chiusura dello sportello bancario di Antey-Saint-André... (intervento di un Consigliere fuori microfono) ...e anche di Brusson dice l'Assessore. Ci sarà poi la prossima chiusura dello sportello di Morgex; notizie queste che sono assolutamente negative, soprattutto per i non nativi digitali, il cui numero comunque non è così esiguo. Partiamo da un presupposto: che questi istituti bancari non sono degli enti pubblici, quindi giustamente da un lato fanno le loro scelte, la loro autonomia però cozza spesso con i bisogni dei cittadini, almeno in diversi comuni, che magari non hanno una così grande popolazione, che, una volta chiuso lo sportello, devono fare decine e anche decine di chilometri per usufruire di un servizio. I dati appunto sulla cosiddetta ""desertificazione bancaria"" sono allarmanti. Secondo l'UILCA, UIL Credito, Esattorie ed Assicurazioni, in Italia dal 2018 al 2023 gli sportelli bancari sono diminuiti del 20,7%, 5.248 in meno in cinque anni, i Comuni serviti dalle banche sono diminuiti del 13,4% e anche i dipendenti degli sportelli hanno subìto un calo del 6%. Sempre secondo l'UILCA, che ha svolto alcuni sondaggi anche interessanti, nove persone su dieci sono insoddisfatte della chiusura delle filiali bancarie nel proprio comune e ben cinque su dieci dichiarano di recarsi in una sede bancaria almeno una volta al mese. Sette persone su dieci dichiarano inoltre di aver avvertito abbastanza o molto la mancanza di una filiale bancaria nel proprio comune. Ma perché gli istituti bancari decidono di chiudere i loro sportelli? Essenzialmente per tre motivi: il primo è la riduzione dei costi, quindi si tende a chiudere dove c'è meno utenza a livello di popolazione. Poi c'è il secondo motivo che sono le aggregazioni bancarie che sono state fatte e un terzo motivo: quello della digitalizzazione, perché comunque si utilizza sempre di più l'Internet Banking . Non si possono però fare ovviamente questi ragionamenti sulla pelle dei cittadini. Focalizzandosi in maniera un pochino più diretta sulla Valle d'Aosta, abbiamo ad oggi 40 mila Valdostani che risiedono in Comuni che non registrano la presenza di alcuna banca sul loro territorio; oltre un terzo dei Valdostani, che è stato privato dell'accesso agli sportelli bancari dal 2015 ad oggi, quindi meno di dieci anni, 18.500 Valdostani che risiedono in Comuni che hanno un solo sportello bancario e il 68% dei Comuni valdostani che non ha sportelli bancari sul proprio territorio. Questi sono dati dell'Osservatorio sulla desertificazione bancaria della CISL. Proprio perché gli istituti bancari non sono enti pubblici, lo spazio di manovra è limitato, ma credo che un tentativo almeno di capire i motivi per cui questi sportelli bancari vengano chiusi sia assolutamente necessario. Si chiede quindi con quest'iniziativa, oltre che una serie di dati anche più recenti, se ci sia la volontà di avviare un tavolo di confronto insieme ai Sindaci, le Associazioni dei consumatori, con i responsabili degli istituti di credito per capire in qualche maniera le loro motivazioni della chiusura di questi istituti bancari sul territorio e capire anche quali possano essere gli strumenti con cui mantenere quelli aperti e, nel caso, incentivare la nascita di nuovi."
48017,XVI,21/11/2024,CREDITO,it,Bertin,Alberto,1966,M,Presidente,3,37,Risponde il Presidente della Regione.
48017,XVI,21/11/2024,CREDITO,it,Testolin,Renzo,1968,M,UV,4,7389,"Le richieste del collega Lavy riguardano quale sia l'attuale numero di sportelli bancari e bancomat sul territorio regionale e quanti sportelli bancari e bancomat siano stati chiusi negli ultimi tre anni e in quali Comuni. Per quanto riguarda i dati statistici della relazione annuale 2024 sull'economia regionale della Banca d'Italia, si ricava che nel 2013 erano presenti in Valle con propri sportelli quindici banche, nel 2022 quattordici e nel 2023 tredici banche. Per quanto riguarda gli sportelli, invece i numeri sono i seguenti: nel 2013 gli sportelli bancari sul territorio regionale erano novantanove, nel 2022 erano scesi a sessantotto e nel 2023 a sessantasette. Gli sportelli bancari attualmente presenti in Valle d'Aosta, come da informazioni fornite dalla filiale della Banca d'Italia, sono sessantacinque, i bancomat sono centotrentasette, ultimo dato disponibile del 2023. Per quanto riguarda le chiusure, nel 2021 gli sportelli erano sessantotto, quindi ci sono state tre chiusure: una ad Aosta, una a Issogne e una a Etroubles, mentre il numero dei bancomat nel 2023, centotrentasette, è uguale a quello del 2021. Questa diminuzione del numero di sportelli è peraltro leggermente migliore, ma in linea con il dato italiano complessivo, che vede gli sportelli bancari diminuire da 31.761 del 2013 a 20.161 del 2023. La relazione di Banca d'Italia fotografa poi un altro dato, ovvero che i Comuni serviti da banche erano in Valle d'Aosta trentaquattro nel 2013 e ventiquattro lo sono nel 2023, dato inficiato dai piccoli numeri della nostra realtà, ma in linea con il trend d'Italia che vede i Comuni serviti da banche passate da 5.846 nel 2013 a 4.651 nel 2023. Il rapporto della Banca d'Italia fornisce poi anche dei dati di segno opposto, come si può immaginare. I servizi di home banking , come anche riportato parzialmente nella valutazione del Consigliere, alle famiglie su 100 abitanti in Valle d'Aosta passano da 45,2% nel 2013 al 78,3% nel 2023 e i bonifici online hanno raggiunto l'88,8% del totale ed erano meno del 54% nel 2013. Di segno opposto è anche il dato sugli sportelli Bancoposta, che passano da cinquantasette nel 2013 a sessantasei nel 2023, analogamente a quanto avvenuto in tutta Italia. Ringrazio intanto la filiale della Banca d'Italia di Aosta, in particolare il vicecapo dottor Paolo Emilio Mistroli, che ci ha permesso di analizzare questi dati e ci ha messo a disposizione gli aggiornamenti per rispondere nella maniera più puntuale possibile. Per quanto riguarda la terza domanda invece: ""se ci sia l'intenzione, insieme ai Sindaci e alle Associazioni dei consumatori, di avviare un tavolo di confronto con i responsabili degli istituti di credito per evitare la chiusura di sportelli bancari e bancomat"", nel rapporto annuale dal 2023 Banca d'Italia ha dedicato un approfondimento specifico a quest'argomento, evidenziando come tra il 2015 e il 2022 il numero di sportelli bancari, in rapporto ai residenti, si è ridotto del 27%, in linea con quanto avvenuto in tutta l'Eurozona e non solo in Italia, rimandando a questo approfondimento, reperibile sul sito della Banca d'Italia per altri dati, come, ad esempio, la presenza degli sportelli postali, che fanno sì che complessivamente il numero dei Comuni valdostani, senza alcun servizio bancario, scenda a nove. Mi sembra però importante, in relazione alla terza domanda, segnalare che la diminuzione degli sportelli bancari è ricondotta alla ricerca di efficienza degli operatori, a cui si sono aggiunti gli effetti delle innovazioni tecnologiche e delle nuove abitudini di pagamento. In sintesi, non solo in Valle d'Aosta ma in tutta Europa la rete territoriale delle banche è stata ridimensionata e si potrebbe anche dire che il settore bancario è l'ultimo arrivato se si pensa alla progressiva diminuzione o chiusura incominciata oltre vent'anni fa degli uffici territoriali e di altri servizi di interesse generale come la telefonia, il gas o altri servizi anche di ordine statale e pubblico. Questo detto, anche per esperienza diretta, le interlocuzioni in merito alla presenza di sportelli sul territorio e un confronto che sconta politiche aziendali di ampio raggio con multinazionali che non hanno nessun radicamento sul territorio e con le quali le opportunità di confronto sono da parte delle Amministrazioni davvero molto limitate, se non inesistenti. Inoltre aggiungiamo una forte implementazione delle apparecchiature per i pagamenti elettronici, che ormai interessano la quasi totalità delle realtà economiche, turistiche e commerciali del nostro, come altri territori, che nel tempo hanno abbattuto la funzione di intermediazione delle banche, così come le funzioni sempre più specialistiche delle stesse, che dedicano personale specializzato alle varie categorie di clienti; clienti che in gran parte dei casi sono raggiunti presso le loro attività o residenze o seguiti su appuntamento in maniera flessibile, abbattendo anche in tal caso la necessità di una sede territoriale diffusa. Ci sono poi azioni degli istituti che ricercano l'efficienza, ciò significa spesso semplicemente riduzione dei costi a fronte di un'implementazione dei servizi standardizzati. In questo senso l'attività della Regione e delle Istituzioni nei confronti degli istituti di credito punta anche a creare metodi di pagamento e procedure che agevolino i servizi a distanza, con l'utilizzo di apposite applicazioni e modalità operative attuabili da mobile banking , che possano neutralizzare il calo dei servizi territoriali classici. Quello che possiamo fare e che facciamo da sempre in Valle d'Aosta è mettere invece in atto una serie di azioni necessarie per mantenere vivo, abitato tutto il territorio e, di conseguenza, interessante per gli operatori e i fornitori di servizi come quelli bancari. In buona sintesi, io credo che le opportunità che già vengono messe in atto e le richieste che vengono avanzate periodicamente dai Comuni, assieme anche alla Regione, ma principalmente dai Comuni, che, una volta avevano delle armi un po' più affilate per poter incentivare gli istituti di credito a posizionare uno sportello o un bancomat sul proprio territorio, principalmente legati ai servizi di tesoreria, che davano la possibilità alle banche di entrare nel tessuto, anche socio-economico, del territorio e di potersi così accaparrare una parte della clientela... oggi questi meccanismi sono superati da altre tecnologie e da altre innovazioni e anche queste opportunità, che erano a disposizione dei Comuni, con le loro risorse e con la loro possibilità di rendere un servizio alla comunità tramite uno sportello bancario, vengono ad affievolirsi. Il contatto c'è sempre, c'è comunque ed è evidentemente à la une , soprattutto da parte degli enti territoriali, ma effettivamente il cambiamento anche di abitudini deve portarci a lavorare di più su quelle che possono essere delle agevolazioni, anche di preparazione per chi deve riadattare il proprio sistema all'evoluzione dei servizi offerti dal sistema bancario. Questo va un po' nell'ottica di quello che anche l'Amministrazione regionale sta facendo per cercare di inserire nei circuiti bancari tutta una serie di opportunità, anche di rapporto diretto con l'Amministrazione, per quanto riguarda, ad esempio, i pagamenti o altre situazioni che possono toccare direttamente il contesto dell'Amministrazione regionale in particolare."
48017,XVI,21/11/2024,CREDITO,it,Bertin,Alberto,1966,M,Presidente,5,46,"Per la replica, la parola al consigliere Lavy."
48017,XVI,21/11/2024,CREDITO,it,Lavy,Erik,1995,M,LEGA VDA,6,2952,"Presidente Testolin, io sono abbastanza allibito, anche alla luce della discussione che c'è stata ieri, si è detto: ""Bisogna garantire i servizi"", è stato un coro sul dire che bisogna garantire i servizi e sono assolutamente d'accordo. Avere degli sportelli bancari significa avere un servizio sul territorio. Ora lei si è messo a dire che giustamente il mondo va avanti, c'è un'innovazione, c'è anche un cambio di abitudini e che quindi alla fine siamo in trend con il livello nazionale, siamo in trend anche a livello europeo, allora chi se ne frega se chiudono un po' di sportelli bancari, tanto si va avanti, non importa. L 'Internet Banking sta aumentando e sarebbe interessante capire se la percentuale di aumento delle persone che usano l'Internet Banking sia una volontà o un obbligo, perché è ovvio che, se chiudono degli sportelli bancari nella Coumba Freida, è normale che poi gli utenti debbano in qualche maniera imparare a usare altri sistemi se non vogliono rimanere a secco. L'ha detto lei: si è passati da novantanove sportelli a sessantacinque in circa 10 anni. Allora, se sono un servizio, è un conto, se non sono un servizio, ha detto lei, anche in ottica di risparmio dei costi, facciamo così... (intervento di un Consigliere fuori microfono) ...non la Regione, perché ovviamente la Regione in questo caso non c'entra, ma invitiamo gli istituti bancari, in nome del risparmio, a chiudere tutti gli sportelli della Valle, facciamo le sedi delle banche solamente ad Aosta e siamo tutti felici se allora il discorso è quello del risparmio dei costi. Poi ha detto un'altra cosa interessante: che oggi il confronto con gli istituti bancari è inesistente, ma con quest'iniziativa si chiede se ci sia la volontà di istituire un tavolo, proprio per fare in modo che questo confronto possa nascere. No, non va bene, non ha senso portare avanti questo discorso, quando invece, per esempio, la Regione Liguria, e anche altre Regioni, hanno istituito degli Osservatori veri e propri sul tema della desertificazione bancaria. Ora che poi possono avere degli effetti più o meno positivi di impatto sull'evitare la chiusura è un altro discorso, ma un minimo di attenzione in più c'è. Qui si fa finta di niente, che vada tutto bene, ma sì, intanto si va avanti, la tecnologia va avanti, l'innovazione va avanti, chi se ne frega se gli abitanti di Brusson nella Coumba Freida di Antey hanno uno sportello in meno, tanto si deve per forza andare avanti alla faccia di chi magari deve rimanere in quei Comuni lì e non ha la possibilità, per via dell'età o per via di tante situazioni, di avere accesso all'Internet Banking. Sinceramente mi verrebbe da dire fate pace con il cervello, ieri dite una cosa sul mantenimento dei servizi, oggi che viene proposto un sistema per in qualche maniera non dico per bloccare, ma avere una concertazione con gli istituti che danno dei servizi questo non va bene, è inutile. Veramente e sinceramente non ho parole."
48017,XVI,21/11/2024,CREDITO,it,Bertin,Alberto,1966,M,Presidente,7,72,"Per una precisazione un minuto, non di più, il Presidente della Regione."
48017,XVI,21/11/2024,CREDITO,it,Testolin,Renzo,1968,M,UV,8,103,"Solo per dire che il populismo è ammesso nelle repliche, fare pace con il cervello se lo fa a casa sua."
48018,XVI,21/11/2024,"ENTI LOCALI, Comuni",it,Bertin,Alberto,1966,M,Presidente,1,71,"Punto n. 31. Ha chiesto la parola il consigliere Brunod, ne ha facoltà."
48018,XVI,21/11/2024,"ENTI LOCALI, Comuni",it,Brunod,Dennis,1978,M,RV,2,1801,"A fine del mese di ottobre 2024 abbiamo appreso da informazioni stampa alcune osservazioni relative alla presenza troppo limitata o insufficiente in merito al numero di toilette a uso pubblico presente all'interno del capoluogo della nostra Regione. Abbiamo riscontrato che dalle notizie pubblicate pare che risultino esserci solo cinque toilette pubbliche per una superficie di circa 35 chilometri. Rimarchiamo che le numerose eccellenze e bellezze storico-culturali presenti ad Aosta sono da sempre degli importanti punti di forza relativi all'offerta turistica della Valle d'Aosta e, in modo particolare, proprio all'interno del capoluogo regionale da anni vengono inoltre organizzati diversi importanti eventi, anche in collaborazione con il coinvolgimento e il sostegno dell'Amministrazione regionale. Tenendo conto che, nonostante la competenza territoriale, quindi anche la pianificazione e realizzazione dei servizi vari sia a carico del Comune di Aosta, riteniamo però che sia opportuno, per le motivazioni indicate nelle premesse, che gli Assessorati regionali competenti possano impegnarsi a verificare la presenza o meno di tale criticità sul territorio e, nel caso, potrà richiedere una maggiore attenzione e collaborazione al Comune di Aosta, con l'obiettivo di poter offrire una migliore qualità dei servizi generali offerti dalla nostra nota località turistica regionale. Si interpellano quindi gli Assessori competenti per conoscere se siano a conoscenza di tali notizie e se le affermazioni riportate corrispondono alla realtà. Se nel caso di risposta affermativa al primo quesito, vi sia l'intenzione di interloquire in modo propositivo con l'Amministrazione comunale di Aosta affinché si cerchi di migliorare l'offerta complessiva dei servizi presenti sul territorio del capoluogo."
48018,XVI,21/11/2024,"ENTI LOCALI, Comuni",it,Bertin,Alberto,1966,M,Presidente,3,55,"Per la risposta, la parola al Presidente della Regione."
48018,XVI,21/11/2024,"ENTI LOCALI, Comuni",it,Testolin,Renzo,1968,M,UV,4,2187,"Mi permetta di esordire un po' con una mezza battuta, penso che gli uffici del Consiglio abbiano avuto difficoltà a individuare gli Assessorati competenti in materia di toilette a uso pubblico, per cui tra turismo e opere pubbliche alla fine l'interpellanza è arrivata al sottoscritto, ma questa è una battuta. Battuta a parte, confesso che non ero a conoscenza delle notizie di stampa a cui fa riferimento l'interpellante, quindi non sono in grado di dire se le informazioni corrispondano alla realtà. Tuttavia lo anticipa correttamente l'interpellanza: la questione non è esattamente di competenza dell'Amministrazione regionale. Non voglio ridimensionare l'importanza dal punto di vista della fruibilità turistica del capoluogo regionale, ma va segnalato, per esempio, che, in occasione di manifestazione o di eventi sostenuti o patrocinati dall'Amministrazione regionale, la collocazione dei bagni chimici è uno degli aspetti organizzativi ed economici, anche in senso proprio di sostegno della spesa, significativi, attenzionati e programmati con attenzione. Per il resto i Comuni non sono soggetti a tutela o indirizzo da parte della Regione, ma sono certo che chi di dovere al capoluogo regionale avrà preso nota delle stesse considerazioni di stampa che lei ha visto e assumeranno le determinazioni di competenza. Per quanto concerne invece l'interlocuzione degli Assessorati, che tempo per tempo collaborano con l'Amministrazione del capoluogo, posso garantire che la presa in carico della logistica complessiva è assunta dall'organizzazione dei vari eventi, che evidentemente va a dimensionare, in molti casi anche per questioni, ancor prima che altro, di sicurezza, i vari servizi utili alla miglior fruizione dell'evento. L'interlocuzione tra le strutture comunali e regionali, ognuno per gli aspetti di propria competenza, è comunque una prassi ovviamente sempre seguita e praticata, oltre che indispensabile per poter garantire buoni risultati e su questo sono certo si continuerà a lavorare con attenzione e professionalità, entusiasmo e massima collaborazione tra tutti gli enti per migliorare anche situazioni che non sono al top , come quelle segnalate dal Consigliere."
48018,XVI,21/11/2024,"ENTI LOCALI, Comuni",it,Bertin,Alberto,1966,M,Presidente,5,58,"Ha chiesto la parola il consigliere Brunod, ne ha facoltà."
48018,XVI,21/11/2024,"ENTI LOCALI, Comuni",it,Brunod,Dennis,1978,M,RV,6,4084,"Ringrazio il Presidente soprattutto per i toni e la modalità nella risposta nella parte finale che ha dimostrato maggiore collaborazione per comunque anche cercare di risolvere o segnalare queste criticità rispetto un po' alla battuta iniziale, perché comunque, anche se è vero - e l'abbiamo detto noi per primi - che la competenza è comunale nella realizzazione dei servizi, però, essendo capoluogo regionale, un capoluogo di interesse proprio come dice la parola regionale e sappiamo tutti che è il massimo punto di riferimento per quanto riguarda l'aspetto anche turistico e proprio a livello anche storico-culturale della nostra Regione, abbiamo ritenuto più che opportuno presentare e segnalare soprattutto questa criticità, come abbiamo detto in modo propositivo, perché comunque io credo che anche voi avete avuto modo di poter accedere a queste informazioni. Basta semplicemente andare su Google, quindi sugli strumenti più tecnologici che anche a livello di Assessorato sovente viene ribadito, anche dall'Assessore competente, proprio quanto è sempre più importante il discorso dell'innovazione alla digitalizzazione, quindi quanto sia importante avere questi strumenti sempre più performanti. Bisogna sì crederci con le parole, ma poi anche nella realtà dei fatti devono funzionare. Se andate su Google, vedete che ci sono cinque icone dei servizi di cui in due c'è scritto aperti, dove ce ne sono tre, sono tre dello stesso bagno e addirittura una, per esempio, andate su quella della stazione e vedete che c'è scritto: ""Chiuso, apre venerdì mattina alle ore 06:00"", come se uno abbia bisogno di quel servizio dalle ore 06:00 del mattino in poi e non durante gli altri orari. Questo come battuta. Il discorso era che ci siamo riferiti agli Assessorati competenti perché credevamo che poteva essere l'assessore Sapinet, in collaborazione, per esempio, anche con l'Assessore al turismo, visti i contenuti delle premesse, ma ci sta benissimo la risposta da parte sua che ha fatto una sintesi sull'argomento. L'iniziativa è stata presentata ai primi di novembre e proprio pochi giorni fa, il 18 novembre, come sapete anche voi, è uscita la notizia: ""Italia Oggi: Aosta, 22esima per la qualità della vita, il capoluogo regionale perde 13 posizioni e, per determinare queste posizioni, si fa riferimento ai servizi e alle infrastrutture, quindi non siamo completamente fuori luogo con l'iniziativa, ma purtroppo la criticità c'è, anche se non è di completa competenza regionale. Lo stesso discorso, sfogliando argomenti che riguardano l'iniziativa... se andiamo a vedere, a fine dicembre è stato trattato lo stesso argomento all'interno del Consiglio comunale di Aosta dove con una mozione è stato presentato il tema della criticità e della scarsità di questi servizi che ci sono all'interno del capoluogo regionale e lo stesso Assessore competente di una maggioranza comunale che alla gran parte rispecchia la stessa maggioranza a livello di composizione di quella che abbiamo qua a livello regionale, ammette e dice che ci sarà un intervento deciso in merito. A un anno di distanza, ci chiediamo se veramente e concretamente si è operato in tale direzione, perché ovviamente, se ci sono le criticità, bisogna anche tutti insieme cercare di risolverli e questo è un discorso. Soprattutto ribadiamo il discorso della qualità dei servizi, intendiamo proprio anche quell'attenzione nel monitoraggio delle più moderne tecnologie che ci sono a disposizione: Google e tutte le APP che ci sono a disposizione tutt'oggi. Noi quindi cogliamo favorevolmente l'ultima parte della sua risposta, ma l'invito è proprio di fare sinergia affinché anche queste criticità, che molte volte vengono ritenute banali o di sottotono alla fine non possiamo anche ogni volta noleggiare bagni chimici, perché comunque sono anche dei costi. Se da una parte riusciamo a risolvere, rendendo dei servizi stabili e ben messi con i dovuti investimenti finanziari, riusciamo sicuramente a migliorare questi servizi a vantaggio della Regione, a vantaggio della sua immagine, a livello nazionale e internazionale."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Bertin,Alberto,1966,M,Presidente,1,130,"Se siete d'accordo, interrompiamo qui i lavori e riprendiamo nel pomeriggio... Punto n. 32. Consigliere Lucianaz, a lei la parola."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Lucianaz,Diego,1963,M,RV,2,609,"Oui, rapidement, les questions regardent la situation relativement aux problématiques de l'aire de Palafent de Brissogne; on sait que récemment il y a eu une autre offre pour la gérance du restaurant et du bar, on demande si tous les travaux de nature infrastructurelle prévus à l'intérieur et à l'extérieur de la structure ont été réalisés et, encore, pour connaître s'il y a des changements qui sont envisagés même de la part de l'Administration régionale pour la future exploitation de l'aire et de quelle façon on imagine faire participer dans ce sujet, dans ce projet la Fédérachon Esport de Nohtra Téra."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Bertin,Alberto,1966,M,Presidente,3,80,"Ha chiesto la parola il Presidente della Regione per la risposta, ne ha facoltà."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Testolin,Renzo,1968,M,UV,4,3873,"Je remercie tout d'abord le Conseiller pour nous donner la possibilité de faire le point de la situation sur le Palafent. Il n'existe pas actuellement aucune situation concernant la structure Palafent qui empêche son utilisation complète du point de vue sportif, par ailleurs, lundi 18 novembre a expiré le délai de dépôt des offres pour participer à l'enchère publique, lancée par la Fédérachon, pour la gestion du bar-restaurant clôturé, comme on le sait, suite au litige avec le président gérant. Pour ce qui concerne les travaux demandés par la Fédérachon Esport de Nohtra Téra, je vous informe qu'ont été réalisés les travaux suivants: l'efficacité énergétique à l'ensemble de la structure pour un montant total de 350.000 euros; l'intervention de la division utilisateurs du compteur d'eau; le remplacement de la pompe de vidange des réservoirs de collecte aux eaux usées et le contrôle à distance de son fonctionnement, sur ce point l'Assessorat des travaux publics rapporte que le problème concernait exclusivement le logement du gardien et non les évacuations des toilettes de l'établissement; l'intervention globale pour aménager ces drains, qui n'est pas indispensable à l'utilisation des infrastructures, elle sera cependant programmée prochainement après l'analyse des alternatives d'intervention possibles. De plus, la structure immobilière et infrastructures sportives de l'Assessorat des travaux publics, suite à l'individuation du nouveau gestionnaire, procédera avec la Fédérachon à une inspection conjointe pour vérifier la fonctionnalité des systèmes électriques de chauffage, des parties de restauration et d'hébergement du gardien et, éventuellement, effectuer les interventions d'aménagement et de restauration nécessaires compte tenu de la priorité de nos utilisations, de ce qui a duré plus d'un an. Enfin, le Département de ressources naturelles a récemment confié nos services pour l'adaptation du système d'irrigation automatisée de l'espace vert, pour optimiser la création d'un gazon pour leurs actions sportives, pour un total d'environ 50.000 euros, travaux qui seront achevés on espère très, très bientôt, entre la fin de l'année, d'ici à la fin de l'année. Pour ce qui concerne le troisième point, nous confirmons donc l'attention du Gouvernement régional à l'égard des sports populaires, tant à l'égard de la Fédérachon que des associations sportives qui la composent, qu'à l'égard de la structure en question; preuve en est qu'au cours de l'année 2024, à la demande de la Fédérachon, la dotation budgétaire de 95.000 euros à faveur des sports traditionnels a été portée à 150.000 euros, la somme supplémentaire de 55.000 euros a été accordée en tant que compte de dépense nécessaire à la réalisation de la vaste activité menée pour la promotion des sports traditionnels dans les écoles, étant donné que le montant de l'association était resté inchangé depuis plusieurs années, ainsi que pour de nouvelles activités. Le FENT envisage notamment de procéder, entre autres, à une réimpression plurilingue de la brochure sur les sports traditionnels à diffuser dans les écoles de tous niveaux, ainsi qu'au niveau extrarégional et à des fins promotionnelles, de participer aux activités internationales organisées par les fédérations européennes, de créer une courte vidéo présentant les jeux traditionnels valdôtains, en mettant en valeur leur contexte social, culturel et géographique à diffuser sur les réseaux sociaux et les sites Internet de la Fédérachon, mais aussi des associations internationales des sports traditionnels, ainsi que pourvoir à la numérisation de ses archives photographiques documentaires. À cet égard, je voulais souligner qu'est prévue à très bref délai une rencontre avec le Président de la Fédérachon, avec les Assessorats compétents pour établir un programme d'initiatives pour réaliser ce qu'est encore à faire."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Bertin,Alberto,1966,M,Presidente,5,60,Ha chiesto la parola il consigliere Lucianaz per la replica.
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Lucianaz,Diego,1963,M,RV,6,557,"Merci Monsieur le président Testolin, aujourd'hui vous m'étonnez. Bien, merci pour la réponse, qui est assez, assez complète et même des éléments en plus de ce que j'avais demandé, donc voilà qu'on ne peut qu'être satisfaits de la réponse, on souhaite que le nouveau gérant de l'aire soit quelqu'un de sérieux au moins, parce que cette structure a sûrement besoin d'une bonne conduite et, si tout ce que vous venez de nous dire va être réalisé, bon, on va sûrement dans la bonne direction et on souhaite aux sports populaires valdôtains une grande réussite."
48019,XVI,21/11/2024,"SPORT E TEMPO LIBERO, Infrastrutture ricreativo-sportive",fr,Bertin,Alberto,1966,M,Presidente,7,137,Sospendiamo i lavori del Consiglio per la mattinata di oggi. I lavori riprenderanno alle ore 15:00. --- La seduta termina alle ore 12:55.
48020,XVI,21/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,1,139,"Alla presenza di 29 Consiglieri, riprendiamo con l'ordine del giorno. Siamo al punto n. 33. Consigliere Aggravi, ha facoltà di intervenire."
48020,XVI,21/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,2,6377,"É in discussione in questi giorni - in realtà il percorso è iniziato a settembre - la legge annuale per il mercato e la concorrenza 2023; se non erro, tra l'altro, dovrebbe essere terminata la discussione in Commissione e dovrebbe approdare in Aula. Il capo primo (perché la legge è comunque complessa) dovrebbe contenere (perché ovviamente la legge è comunque in evoluzione) le disposizioni in tema di riordino delle concessioni autostradali. Questa legge è una legge che spiega - e lo dico chiaramente - quello che è in realtà il Piano nazionale di ripresa e resilienza, perché questo capo contiene degli obiettivi posti dal Piano nazionale di ripresa e resilienza da conseguire entro il 31 dicembre 2024. Per quello che riguarda il settore autostradale, sono inseriti una serie di principi (io cercherò di rappresentare quelli un pochettino più centrali sull'interpellanza) che in parte ho anche già richiamato nelle premesse. Di fondo, la previsione che vuole portare questo capo primo è quella di definire un quadro normativo per le concessioni autostradali nel quale rendere obbligatorio lo svolgimento delle gare. In realtà, bisogna ripartire da un po' indietro, perché nella relazione si fa appunto riferimento già al 2019, quando, tra le raccomandazioni rivolte all'Italia, si citavano quelle di affrontare le restrizioni alla concorrenza, si parlava anche della parte delle autostrade e quindi definire una legge annuale della concorrenza (in realtà ogni anno questa legge si ripete, ma non è che nasca da qualche anno fa, è già da tempo che se ne parla). All'interno delle previsioni ve ne sono alcune: la prima è quella di avere un quadro normativo in cui siano più stringenti le garanzie dirette a evitare che la prosecuzione del rapporto concessorio scaduto si protragga oltre il tempo necessario per l'espletamento della procedura di gara. Si dà poi disciplina dell'affidamento in house , che in realtà è un tema che mi ricordo avevo già in parte trattato con l'assessore Caveri tempo fa parlando dell'AutoBrennero, in cui si rilancia però comunque un tema che è quello del controllo analogo in cui il MIT rimarrebbe a fare comunque da dominus . Vi è poi il tema sui lavori che si possono affidare e che si devono anzi affidare a terzi almeno intorno al 50-60%. Poi c'è una delle prime questioni un po' particolari, e forse più sensibili, che è quella di andare a individuare degli ambiti ottimali di gestione che, per il settore autostradale, dovrebbero avere un'estensione chilometrica tendenzialmente compresa tra i 180 e i 315 km. Questo deriva da un modello definito dall'autorità di regolazione dei trasporti che sostanzialmente dice: dovendo raggiungere delle economie di scala di un certo tipo, l'ambito ottimale è quello che sta tra i 180 e i 315 km. Se si va a vedere nella relazione della legge, troviamo che tra tutti i rapporti concessori, edin particolare per chilometro gestito della rete autostradale, al 19 o posto troviamo la SAV con 67,4 km, al 23 o posto la RAV, 32,4, e poi rispettivamente al 25 o e al 27 o posto troviamo il Traforo del San Bernardo e il Traforo del Monte Bianco. Qual è la particolarità? Se noi sommiamo tutte e quattro le concessioni, si raggiunge un chilometraggio pari a 119 chilometri, che ovviamente è nettamente al di sotto del chilometraggio identificato dal modello concessorio dell'autorità dei trasporti, che fa comunque pensare. Vi è un altro principio che è definito all'interno della legge, ovvero quello che i rapporti concessori, in particolare i contratti, non dovrebbero superare i 15 anni ed eventualmente potrebbero superare nel momento in cui c'è una realizzazione dei lavori che ne giustifica il prolungamento. Sul tema della durata delle concessioni ci sarebbe da fare un gran lavoro, soprattutto nei confronti di quelli che sono altri paesi europei: ci sono paesi che variano sui 40 anni, altri hanno una sorta anche di perpetuità; sull'idroelettrico è la stessa cosa, qui si parla di 15 anni entro i quali bisognerebbe rientrare ovviamente dell'investimento, con tutte le problematiche annesse e connesse. Chiediamo dunque se i contenuti del disegno di legge annuale per il mercato e la concorrenza 2023 siano stati esaminati dalle competenti strutture dell'Amministrazione regionale e, in caso positivo, quali ne siano le considerazioni circa le possibili ricadute sul contesto regionale. Se le adottanti disposizioni in materia di riordino delle concessioni autostradali previste nel già richiamato disegno di legge siano state oggetto di valutazione o interlocuzione con le società partecipate SAV e RAV, nonché con le società concessionarie dei due Trafori e, in caso positivo, con quali conclusioni. Questo soprattutto io direi legato a due temi, quello dell'ambito ottimale e della durata del rapporto concessorio. Se i contenuti della già richiamata sezione 4.6 del Piano regionale dei trasporti (richiamavamo nelle premesse le proposte per la revisione dei pedaggi autostradali sulla A5 e sul raccordo autostradale valdostano) tengano già conto delle evoluzioni che si prospettano per il settore autostradale a fronte dei contenuti della legge del mercato della concorrenza e soprattutto quali azioni, a fronte di quanto sin qui rappresentato e richiesto, intenda porre in essere il Governo regionale per scongiurare il generarsi di potenziali esternalità negative, ovvero cogliere eventuali opportunità a fronte delle evoluzioni normative citate in premessa. C'è un passaggio in più da fare, e così mi ricollego al tema del Piano regionale dei trasporti: sul Piano regionale dei trasporti ho citato questa sezione, ma in realtà ci sono anche altre parti, in cui sostanzialmente, in sintesi, c'è una proposta di rivedere i pedaggi in senso chilometrico, dove all'abbassamento delle tariffe c'è un conseguente aumento dei flussi di cassa, e quindi di utilizzo delle autostrade, però è anche vero che a fronte della legge che si sta discutendo e su cui si sta lavorando, anche il modello tariffario in parte dovrebbe cambiare, e se l'ambito ottimale è quello che ho sintetizzato in termini di chilometraggio e di annualità, qualche preoccupazione in più la si pone, quindi la quarta domanda è per comprendere effettivamente se il Governo stia ragionando soprattutto in tema di potenziali esternalità negative che toccherebbero non soltanto l'utenza, ma tutto il territorio della nostra Valle."
48020,XVI,21/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,3,37,Risponde il Presidente della Regione.
48020,XVI,21/11/2024,"TRASPORTI E VIABILITÀ, Autostrade e trafori alpini",it,Testolin,Renzo,1968,M,UV,4,3867,"L'interpellanza affronta una questione importante che necessiterà in futuro di una particolare attenzione nell'applicazione della nuova normativa. Intanto credo che non sia così noto a tutti che, tra gli obiettivi del PNRR, figura anche il riordino del quadro normativo per le concessioni autostradali, questione che occupa gran parte del disegno di legge per il mercato e la concorrenza, come ricorda anche l'interpellanza, che dovrebbe essere approvato entro il 31 dicembre di quest'anno. L'interpellanza richiama le principali norme contenute nel disegno di legge che sono di sicuro interesse per quanto riguarda l'obbligatorietà della gara per l'affidamento delle concessioni, gli ambiti ottimali di gestione e la durata delle nuove concessioni. Al momento, non abbiamo ancora attivato un confronto con le concessionarie delle infrastrutture valdostane, anche perché le situazioni sono, come noto, differenziate. Solo per il Tunnel del Gran San Bernardo la Regione è socio di maggioranza nella società concessionaria, mentre SAV e RAV sono società che fanno parte di grandi gruppi e, così come anche nel caso del traforo del Monte Bianco, come in quello del Gran San Bernardo, gestiscono anche delle infrastrutture regolate da accordi internazionali con Francia e Svizzera. Sappiamo poi che il disegno di legge concorrenza, inoltre, ha comportato anche nuove interlocuzioni tra il Ministero e le concessionarie per la conclusione dell' iter di approvazione dei piani economici e finanziari, alcuni dei quali sono scaduti ormai da diversi anni. Seguiamo quindi con attenzione l'iter del disegno di legge e, quando si avrà certezza delle norme che saranno approvate, si potrà avviare una valutazione degli impatti e delle ricadute sul contesto regionale in termini di criticità, così come delle opportunità sottolineate anche dall'interpellante. Per la terza questione, la proposta del Piano regionale dei trasporti è stata approvata dalla Giunta regionale il 15 luglio scorso, quindi prima dell'avvio del percorso parlamentare del DDL concorrenza, iniziato il 26 settembre, per cui non poteva tenere conto di quanto contenuto in quest'ultimo. Il Piano regionale dei trasporti, peraltro, ipotizza una serie di interventi infrastrutturali per migliorare la fruibilità dell'infrastruttura autostradale, affinché questa possa svolgere appieno anche un ruolo di servizio alla comunità valdostana, con il miglioramento degli accessi che già sono stati oggetto di interventi e di indagini ispettive anche all'interno di quest'Aula, quali gli accessi a Entrèves, a Courmayeur, Morgex, varianti sulle SR delle vallate di Gressoney, Ayas, Valtournenche, il nuovo casello di Aosta centro. Inoltre il PRT auspica una diversa politica tariffaria, riduzione dei pedaggi e introduzione del pedaggio chilometrico (così come evidenziato anche questa mattina e ripreso nell'illustrazione dell'interpellanza stessa) sia su RAV che eventualmente su SAV, in modo da dirottare parte del traffico che oggi rende difficoltoso il transito sulla Statale 26 verso l'autostrada. Dalle simulazioni effettuate con il programma di modellizzazione della rete stradale valdostana, emerge come ciò sia possibile senza penalizzare in modo insostenibile il cash flow delle società concessionarie delle due tratte. Ovviamente ciò non può essere ottenuto con le concessioni attuali attraverso un accordo con i concessionari oppure con le concessioni future, intervenendo a priori in fase di loro predisposizione. All'avvio delle attività di aggiornamento del Piano regionale dei trasporti, gli uffici hanno incontrato i diversi attori del settore, compresi i concessionari delle autostrade e dei Tunnel per un confronto sulle principali problematiche in essere e i contatti proseguiranno per individuare attività ed iniziative di comune interesse a valle di quelle che saranno le disposizioni di norma."
48020,XVI,21/11/2024,"TRASPORTI E VIABILITÀ, Autostrade e trafori alpini",it,Bertin,Alberto,1966,M,Presidente,5,35,Consigliere Aggravi per la replica.
48020,XVI,21/11/2024,"TRASPORTI E VIABILITÀ, Autostrade e trafori alpini",it,Aggravi,Stefano,1985,M,RV,6,2523,"Mi concentro soprattutto sul tema rappresentato nel Piano regionale dei trasporti; effettivamente quanto è stato approvato, quanto è oggi contenuto, non era ""a conoscenza"" nel momento in cui è stato redatto, perché poi è arrivato a settembre. Io oggettivamente e molto modestamente qualche dubbio, anche sulla base di alcune valutazioni, di alcuni lavori che erano stati fatti nel periodo 2011-2012 da parte di una Commissione del Ministero competente, emergeva relativamente alla possibilità di applicare dei pedaggi in forma chilometrica, soprattutto nel quadro concessorio che si presenta. Sulla base di quelli che sono i contenuti della legge del mercato e la concorrenza, e soprattutto del modello normativo e tariffario dell'Autorità dei trasporti, qualche dubbio c'è, e forse qualche elemento in più si potrà inserire o qualche valutazione in più si potrà inserire nell'ambito dello stesso piano o comunque della procedura che ci sarà anche con la presentazione di osservazioni, perché sicuramente un tema è quello della gestione economica, l'altro invece è il tema autorizzatorio e autorizzativo di poter fare e di poter applicare un modello piuttosto che un altro, e la strada è molto più stretta, visto che stiamo parlando di autostrade o comunque di vie di comunicazione. Per quello che riguarda poi il passaggio... infatti noi abbiamo parlato di interlocuzioni o di valutazioni con delle realtà in cui ovviamente non abbiamo il controllo (soltanto in un caso) e tra l'altro la SAV è controllata da quello che è il secondo gruppo per controllo di concessioni, così è rappresentato nella relazione, quindi non è un soggetto di minore interesse nel panorama nazionale, certo è che quella che può essere l'evoluzione, soprattutto lo dico in tema delle future nuove concessioni, è un rebus che dovremo in qualche modo cercare di risolvere anche lato nostro, comunque di entrare in partita, perché altrimenti rischierebbe davvero di passare sopra la testa di tutti e di non tener conto dei territori e delle ricadute sui territori. Il tema anche dei caselli e della gratuità di alcune tratte e anche magari la possibilità di definire delle tariffazioni - come questa mattina, tra l'altro, si è anche detto con un'altra iniziativa - potrebbe essere oggetto appunto di interlocuzione nell'ambito dei bandi, o comunque delle nuove gare che, comunque sia, hanno sempre un'autorità superiore, che è il Ministero, che sappiamo non è un soggetto con cui è facile rapportarsi, però è necessario e bisogna prendersi per tempo."
48021,XVI,21/11/2024,GIUNTA REGIONALE,it,Presidente,N/A,N/A,N/A,N/A,1,56,Punto n. 34. Consigliera Erika Guichardaz ne ha facoltà.
48021,XVI,21/11/2024,GIUNTA REGIONALE,it,Guichardaz,Erika,1976,F,PCP,2,3376,"Con quest'iniziativa torniamo a chiedere chiarezza e rispetto per il nostro lavoro istituzionale. Durante il dibattito in Aula del 2 ottobre 2024 sul disegno di legge relativo al reclutamento nel Corpo forestale e nei Vigili del fuoco, il presidente Testolin ha fatto dichiarazioni offensive verso il nostro gruppo dopo la presentazione di un emendamento, che voleva permettere ai ragazzi troppo giovani nel 2012, perché non avevano compiuto 18 anni, e troppo vecchi oggi, perché invece hanno superato i 26 anni, di poter partecipare alla prova concorsuale per i Vigili del fuoco. Un emendamento, quindi, rivolto a 4 mila giovani valdostani che oggi, con la legge approvata, hanno perso la chance di poter partecipare al concorso. In quella sede, rispetto agli emendamenti, il Presidente dichiarava questo: ""Non vorrei che questi fossero animati da altre situazioni particolari che, insomma, sono prese in considerazione da qualcuno per dei motivi che non sono proprio legati a un interesse pubblico ma ad altre situazioni"". E poi, in replica rincarava la dose, dicendo: ""Credo che quando si dicono delle cose, ci sia qualcuno che le capisce benissimo, anche senza specifiche, e sia anche cosciente di quello che fa"". Voglio rassicurare il consigliere Aggravi: io non entro mai nel merito di questioni dove ci sono delle sollecitazioni da una parte o dall'altra, ed è così. Però, visto che ci sono dei gruppi che sono sempre molto solerti a mettere in piazza delle situazioni funamboliche, io ho voluto sottolineare questi passaggi proprio per far capire a chi presenta delle situazioni particolari che molte volte, anche se non lo si fa con delle intenzioni specifiche, possono esserci dei riferimenti che si ritorcono contro. Non è il caso di tutti gli emendamenti. È giusto - poi io non so pronunciare il napoletano, quindi perdonatemi, non so se si dica così -, ""Ccà nisciun è fess"", che qualcuno che ha delle situazioni particolari sappia che potrebbero anche non fare del bene al percorso che sta portando avanti. Questo era il senso del mio intervento. Inutile dire che in queste parole possiamo ritrovare delle gravi accuse e anche direi delle minacce, quindi con insistenza stiamo chiedendo, da oltre un mese, un chiarimento. Abbiamo quindi inviato due note, una in data 7 e un'altra in data 21 ottobre, rispettivamente al Presidente della Regione, al Presidente del Consiglio e per conoscenza ai Capigruppo, in cui chiedevamo nuovamente informazioni e chiarimenti rispetto a queste affermazioni, a tutela del nostro operato e del lavoro di tutti i Consiglieri. A oggi, come dicevo, nessun chiarimento ci è stato dato, né alcuna formulazione di scuse, e anche nell'ultimo Consiglio il Presidente del Consiglio ha tagliato corto dicendo di aver riportato all'attenzione del Presidente della Regione il contenuto delle note, come se queste non fossero anche a lui indirizzate. Per questo chiediamo a chi esattamente erano rivolte le gravi affermazioni citate, quali siano le situazioni particolari prese in considerazione per motivi non legati a un interesse pubblico che, a suo avviso, hanno condotto quindi le Consigliere a presentare gli emendamenti a quel disegno di legge, cosa intendeva nell'affermare che tali situazioni particolari potrebbero anche non far bene al percorso che sta portando avanti e se è sua intenzione scusarsi con le sottoscritte Consigliere."
48021,XVI,21/11/2024,GIUNTA REGIONALE,it,Presidente,N/A,N/A,N/A,N/A,3,37,Risponde il Presidente della Regione.
48021,XVI,21/11/2024,GIUNTA REGIONALE,it,Testolin,Renzo,1968,M,UV,4,586,"Prendo atto da questa interpellanza come la Consigliera si senta autorizzata, attraverso i suoi atti ispettivi, sovente anche imprecisi, a insinuare il dubbio sul lavoro altrui e come invece si risenta se all'interno di un confronto vengano messe in dubbio le sue proposte. Per quanto mi concerne, non ho nulla da aggiungere al dibattito che si è sviluppato in seno al punto richiamato dall'interpellanza, se non invitare la collega a cercare di vivere più serenamente i confronti all'interno di quest'Aula, anche quando gli sviluppi degli stessi sono diversi dalle proprie aspettative."
48021,XVI,21/11/2024,GIUNTA REGIONALE,it,Presidente,N/A,N/A,N/A,N/A,5,44,"Consigliera Erika Guichardaz, ne ha facoltà."
48021,XVI,21/11/2024,GIUNTA REGIONALE,it,Guichardaz,Erika,1976,F,PCP,6,1502,"Presidente, forse lei non sa che cos'è il ruolo di un Consigliere, perché il Consigliere ha un ruolo ispettivo, quindi, molto probabilmente, quando negli atti ispettivi si mette in dubbio il lavoro di altri, è perché - e lo abbiamo dimostrato in diverse occasioni, come le ho già citato altre volte, anche su molte iniziative portate avanti dal nostro gruppo - poi avete dovuto fare e rifare non solo leggi, ma delibere e altro proprio perché qualche problema, sotto questo punto di vista che avevamo sollevato, non era del tutto peregrino, ne abbiamo giusto parlato ieri durante la variazione di bilancio. Quindi, una cosa è quando si parla di lavoro, altra cosa è quando invece si mette in dubbio che questo lavoro sia legato a degli interessi personali. Lei, nuovamente, ho capito che era rivolto alla mia persona, ma a oggi non ho ancora capito quali sono le motivazioni che l'hanno spinta a dire certe cose. Sinceramente, continuo a credere che, sotto questo punto di vista, quando si fanno delle affermazioni, poi bisogna avere anche il coraggio di dire il perché queste si facciano, perché siamo in un'Aula di un Consiglio regionale, non siamo in un bar di Bosses, quindi, sotto questo punto di vista, molto probabilmente bisogna fare bene attenzione a quello che si dice. Per fortuna nei resoconti tutto viene riportato e per fortuna nel resoconto verrà riportato che lei, nonostante le gravi accuse, nemmeno pensa di chiedere scusa alle persone che, in qualche modo, offende con le sue parole."
48021,XVI,21/11/2024,GIUNTA REGIONALE,it,Presidente,N/A,N/A,N/A,N/A,7,43,"Per i minuti restanti, consigliera Minelli."
48021,XVI,21/11/2024,GIUNTA REGIONALE,it,Minelli,Chiara,1966,F,PCP,8,2791,"Io sono una povera illusa, perché poco fa ho detto alla collega Guichardaz: ""Mah, magari il Presidente si è reso conto di aver esagerato e ci chiederà anche scusa""; e invece ho l'ennesima conferma del fatto che lei, Presidente, o non ha ben capito o ha dimenticato quello che dovrebbe essere l'atteggiamento di un Presidente di Regione, e non ha chiara la portata del suo ruolo istituzionale, non ce l'ha proprio chiara. Ci si aspetterebbe, da un Presidente di Regione, un'altra allure , ma dobbiamo rassegnarci, perché lei quest'allure non ce l'ha, non ce l'avrà mai. La sua arroganza è palpabile, e lo abbiamo riscontrato anche oggi, quando lei addirittura ha fatto delle affermazioni che non corrispondono al vero, rispondendo al collega Aggravi riguardo a una lettera che ha ricevuto come ho ricevuto io, dicendo che non era vero che c'era bisogno di un riscontro, citando soltanto cose che riguardavano altri argomenti. Ma, quello che è grave è che lei adesso ha rivolto delle parole alla collega Guichardaz, ma eravamo firmatarie tutti e due di quegli emendamenti, e ci sentiamo veramente prese in giro da quello che lei ha detto poco fa; non avremmo - almeno io non avrei  - immaginato che lei avesse continuato a percorrere questa strada senza nemmeno avere l'umiltà, chiamiamola così, di chiedere scusa a delle persone, perché le sue affermazioni - tutti possono andarle a riascoltare - sono state gravissime in quella situazione. Lei accusa persone di essere qui a fare degli interessi personali e non degli interessi pubblici e quando ha cercato di mettere una pezza ha ancora peggiorato la situazione, perché ha chiesto scusa, o meglio, ha rassicurato il collega Aggravi, dicendo che non si rivolgeva a lui, quindi chiaramente si rivolgeva a noi. Noi abbiamo anche cercato di capire la motivazione che l'aveva portata a esprimersi in quel modo, ce lo siamo chieste perché abbiamo detto: ""Chissà, forse c'è qualche cosa che può aver creato un'incomprensione"". Tra l'altro, e lo dico perché almeno così facciamo chiarezza su tutti i campi, entrambe abbiamo dei figli che rientrano in quella fascia di età e ci siamo persino chieste: ""Chissà se immagina che vogliamo favorire qualcuno dei nostri figli, dei nostri nipoti"", io c'ho pure un nipote che rientra in quella fascia di età, ma non è così. Lei invece ha continuato imperterrito, e continua, a sostenere la sua tesi. Io non so, Presidente, che cosa sarà del suo futuro politico, le auguro ogni bene, ma di sicuro le consiglio vivamente, se lei continuerà a ricoprire cariche di questo tipo, e soprattutto questa carica, che è la più alta carica di questa Regione, di cominciare a pensare che forse ci sono sistemi diversi di comportarsi, ci sono linguaggi diversi. E qualche volta, se si sbaglia, si può anche chiedere scusa."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,1,35,"Consigliere Marquis, ne ha facoltà."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Marquis,Pierluigi,1964,M,FI,2,2913,"Questo argomento è un argomento che avevamo già trattato all'interno dell'Aula nello scorso 19 giugno, quando abbiamo portato all'attenzione l'iniziativa di efficientamento energetico verso le strutture ricettive che è stata messa in atto e proposta dalla società Compagnia valdostana delle acque attraverso la Smart Energy, società che è stata costituita nel febbraio del 2023. Sostanzialmente, quest'iniziativa tratta di favorire l'efficientamento energetico di quelle che sono le strutture ricettive valdostane attraverso una proposta che passa da una diagnosi energetica iniziale e gratuita per valutare quali sono le possibilità che ci sono sulle varie strutture per efficientarle e per portarle a contribuire alla transizione energetica e a perseguire gli obiettivi del 2030 di efficienza energetica, nonché la decarbonizzazione che è prefissata. Una volta completata questa diagnosi iniziale gratuita, solo allora veniva detto che si poteva fare una valutazione e una pianificazione di quelle che potevano essere le successive attività. Il pacchetto avrebbe dovuto comprendere anche la possibilità di realizzare poi successivamente gli interventi ""chiavi in mano"", l'esecuzione per arrivare alla gestione degli impianti e al successivo supporto alla certificazione ambientale necessaria e, laddove ne sussistano le condizioni, addirittura anche al finanziamento completo dell'iniziativa. Nell'occasione in cui si era discusso allora in Consiglio regionale, visto che l'iniziativa era allo stato embrionale, a seguito della nostra sollecitazione in cui si chiedeva la possibilità di valutare l'estensione di quest'iniziativa non solo alle attività ricettive, ma anche a tutto il comparto delle attività produttive, ci era stato risposto che, una volta completata la prima diagnosi e anche le interlocuzioni con tutte le associazioni di categoria, ci sarebbero stati gli elementi necessari per fare una valutazione congiunta con la società da parte della politica, per capire quali erano le varie offerte proposte che si potevano andare a concretizzare. Detto questo, quindi, abbiamo riportato oggi all'attenzione del Consiglio l'argomento e, in particolare, chiediamo quanti sono gli studi di prefattibilità di prima diagnosi energetica che sono stati eseguiti, su quali categorie di immobili e se per tali studi sono stati coinvolti i liberi professionisti locali, in un'ottica di favorire la partecipazione a queste iniziative di chi opera nel mercato valdostano. Successivamente, qualora lo siano stati, quanti sono i contratti stipulati, cioè quelli che sono stati concretizzati e andati a buon fine, che porteranno alla realizzazione degli interventi. Infine, quali sono le interlocuzioni che sono state fatte con il tessuto produttivo, quali sono le offerte quindi di intervento che si sono sviluppate e, a conclusione, gli intendimenti del Governo regionale in merito all'iniziativa sopra richiamata."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,3,45,"Per la risposta, il Presidente della Regione."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Testolin,Renzo,1968,M,UV,4,2333,"Quanti studi di prefattibilità gratuiti e di efficientemente energetico sono stati eseguiti, per quali categorie di immobili e per quali studi sono stati coinvolti i liberi professionisti locali: CVA comunica che a oggi sono state presentate 79 richieste di studi di prefattibilità per l'efficientamento energetico delle strutture alberghiere e attualmente sono in corso i sopralluoghi tecnici. Il know-how specifico richiesto è quello tipico dell'Esco Energy Service Company, quindi si è optato di utilizzare risorse interne al gruppo CVA e pertanto si è deciso di non rivolgersi a liberi professionisti locali. Quanti sono i contratti stipulati in esito agli studi di prefattibilità e per quale ammontare complessivo, se verranno affidati i lavori di efficientamento alle imprese locali: per quanto riguarda la seconda domanda, CVA comunica che non è ancora stato stipulato alcun contratto in esito alle attività di sopralluogo e di studio di prefattibilità, in particolare al riguardo dei lavori di efficientamento. Durante un incontro specifico, presso la Chambre Valdôtaine, tenutosi l'8 febbraio 2024, è stato sollecitato il coinvolgimento di imprese locali, dando loro la possibilità di candidarsi sui portali del gruppo CVA. Il punto 3, in esito alle interlocuzioni con il tessuto produttivo, quali sono le offerte di intervento sviluppate nei vari ambiti: per quanto riguarda questo punto, CVA precisa che durante gli incontri avuti con la Chambre Valdôtaine, l'Associazione albergatori e Imprese turistiche valdostane, è stato discusso il programma Green Energy Hospitality. Tale programma prevede varie possibilità di intervento per le strutture alberghiere: il rifacimento coperture e isolamento, sostituzione impianto di climatizzazione estiva, installazione impianto fotovoltaico con sistema di accumulo, illuminazione esterna e interna, installazioni di colonnine di ricarica, sostituzione impianti di ventilazione e riscaldamento, sostituzione terminali di riscaldamento, sostituzione impianto di riduzione acqua calda, sostituzione dei serramenti esterni, isolamento o rifacimento isolazione termica, automatizzazione per il controllo degli impianti. In merito all'ultimo quesito, le strutture regionali deputate continueranno a seguire, per quanto di competenza, l'evoluzione e lo sviluppo dell'iniziativa proposta."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,5,39,"Per la replica, il consigliere Marquis."
48022,XVI,21/11/2024,"ENERGIA, Risparmio energetico e fonti alternative, TURISMO E INDUSTRIA ALBERGHIERA, Ricettività turistica",it,Marquis,Pierluigi,1964,M,FI,6,4017,"Dalle sue parole si evince sostanzialmente che l'iniziativa è ancora poco più che allo stato embrionale, perché si è fermi ancora alla prima fase sulla prima diagnosi gratuita energetica. Le domande che abbiamo fatto in quest'interpellanza avevano il fine di capire qual era l'estensione di quest'iniziativa a tutti i settori produttivi, così come ne avevamo già parlato quando abbiamo presentato l'interpellanza scorsa. Allora era stato detto che congiuntamente la politica e la società avrebbero definito qual era la piattaforma dei possibili beneficiari di questa iniziativa, perché qui trattasi di scelta politica e non di scelta tecnica. Mi pare che sotto questo profilo dei passi in avanti non ne siano stati fatti, perché ancora oggi dalle sue parole non è emersa la volontà di un'espressione politica su quest'iniziativa e si è fermi ancora alla valutazione dell'intervento sulle possibili strutture ricettive. Così come l'aspetto del coinvolgimento delle associazioni: lei ha richiamato oggi, come aveva richiamato nella scorsa volta che si è trattato l'argomento, degli incontri che sono stati svolti alla Chambre; le posso assicurare, perché ho verificato, sia CNA, sia Confartigianato hanno espresso la propria disponibilità, anzi, il loro interesse verso questo tipo di iniziativa, ma non hanno più avuto nessun coinvolgimento rispetto a questo argomento dall'unico incontro che hanno avuto. Pertanto, noi che siamo molto vicini anche alle attività produttive, allo sviluppo del tessuto produttivo locale, possiamo dire che sotto un certo punto di vista siamo un pochettino preoccupati, perché da una parte non c'è stato nessun coinvolgimento di tutti quelli che sono i professionisti qualificati a livello locale per svolgere questo tipo di attività, dall'altra parte siamo altrettanto preoccupati perché, se ho capito bene, il coinvolgimento eventuale delle ditte locali passerebbe attraverso dei subappalti di fornitura una volta che fosse stato manifestato l'interesse sulla piattaforma di CVA. Noi crediamo che lo sviluppo dell'artigianato locale, del settore delle costruzioni, dell'impiantistica, di coloro che lavorano sugli immobili passi attraverso un coinvolgimento diretto e non attraverso delle iniziative di subappalto. Le nostre società, le società pubbliche, a nostro modesto avviso, dovrebbero occuparsi - sempre su questo argomento - della parte in cui non sono in grado gli altri attori di poter intervenire. Occorre forse disegnare qual è lo spirito dell'iniziativa e le sue potenzialità a livello strategico, ma poi, dopo, non incorporare all'interno la parte di realizzazione perché diversamente andiamo a soffocare la crescita del sistema produttivo locale, che è già un sistema produttivo che trova delle grosse difficoltà a poter operare e a poter crescere. È un settore produttivo, quello nell'ambito delle costruzioni, che non riesce ad andare a sfondare oltre i propri confini, che sono quelli valdostani, e se addirittura lo mettiamo in difficoltà a operare in Valle d'Aosta credo che ne risenta fortemente in prospettiva. Su questo noi riteniamo che la politica debba fare una giusta riflessione, perché noi crediamo che la pubblica Amministrazione e le sue articolazioni debbano limitarsi, a livello operativo, al minimo indispensabile e poi fare da facilitatori allo sviluppo dell'impresa, e non occupare tutti gli spazi del tessuto economico, perché, diversamente, in prospettiva, si determinerebbero delle difficili condizioni di permanenza nel mercato da parte degli operatori. Detto questo, riteniamo che l'argomento sia un argomento estremamente importante, sul quale torneremo, perché a nostro avviso deve essere la politica che decide su quale tipo di strutture intervenire, perché è giusto che tutte le attività produttive possano beneficiare della stessa iniziativa, perché tutte contribuiscono al raggiungimento degli obiettivi Fossil Fuel Free, di decarbonizzazione e quindi di miglioramento delle qualità ambientali per contribuire alla transizione energetica."
48023,XVI,21/11/2024,"ASSISTENZA SOCIALE, Politiche giovanili",it,Bertin,Alberto,1966,M,Presidente,1,48,"Punto n. 36. Consigliere Manfrin, ne ha facoltà."
48023,XVI,21/11/2024,"ASSISTENZA SOCIALE, Politiche giovanili",it,Manfrin,Andrea Fabrizio,1983,M,LEGA VDA,2,7667,"Con questa iniziativa ritorniamo su quello che è il tema che abbiamo trattato più volte all'interno di quest'Aula, l'ultima volta anche con il Presidente della Regione, che ringrazio per aver espresso solidarietà alle persone aggredite presso la Cittadella. Ci torniamo perché ovviamente quell'aggressione ha sostanzialmente sollevato tutta un'altra serie di criticità. Abbiamo sempre denunciato che la Cittadella purtroppo stava progressivamente avendo una politicizzazione ed era diventata terreno di cacce e di conquista di persone che si sentivano legittimate politicamente a poter fare della propaganda all'interno di quella struttura e ci era stato sempre risposto un po' con sufficienza, con superficialità, in realtà poi gli effetti abbiamo visto quali sono stati. A fronte di questo, c'è da dire che abbiamo un po' preso atto di alcune recenti iniziative, potremmo fare un po' un manuale di quelle che sono le iniziative evidentemente politicizzate all'interno della Cittadella, nella quale, peraltro, ricordo ancora con sgomento che l'allora Sindaco di Aosta, Centoz, mi impedì di presentare un libro, che peraltro era un romanzo, perché non si poteva: guai a presentare un libro in Cittadella! Per tutta un'altra serie di iniziative, invece, quello si può. Non era un romanzo politico, non riguardava niente di politico, ma non si poteva, ai tempi. Ricordo anche che d'imperio mi tolse proprio... avevo prenotato la sala per tempo, con tutti i crismi, mi tolse la sala, proprio lui, come Sindaco, di imperio. Così ricordiamo un po' l'epoca democratica del governo ""piddino"" del Comune di Aosta. A fronte di questo però, quello che abbiamo rilevato è un elenco di iniziative... sappiamo benissimo, lo sa lei, Assessore, quanto lo so io, che c'è una cogestione, anzi no, c'è un finanziamento da parte della Regione e una gestione da parte del Comune, che ne ha fatto una propria piccola riserva di caccia di consenso (chiamiamola così), facendo un po' vivere le cooperative, un po' di incarichini di qua, un po' di soldini di là e lo sappiamo. Quello che però poi abbiamo rilevato è che anche da parte regionale, purtroppo, si va nella direzione di finanziare e sostenere progetti che vanno sempre nella solita direzione e ne abbiamo preso atto anche recentemente, con quella che è stata un po' l'iniziativa e con quella che è stata un po' la notizia che ha reso noto l'Assessorato sul finanziamento di alcuni bandi regionali per quello che io non mi ridurrò mai a chiamare con il nome che gli hanno dato, che fa parte della sigla arcobaleno, ma che in realtà chiamerò sempre Cittadella dei giovani. Le iniziative di Cittadella hanno un tratto distintivo. A un osservatore poco attento, potrebbero effettivamente sembrare iniziative culturali fine a se stesse, però quello che vorrei far comprendere è che purtroppo abbiamo sempre a che fare con la solita matrice politica e soprattutto con progetti che hanno dei confini che non sono ben definiti, ci sono altre iniziative - le porterò ovviamente nelle prossime sedute di Consiglio - che lasciano margini molto ampi, purtroppo, a un'evidente strumentalizzazione politica. Ora, qual è la questione? Che mi si può dire eventualmente che quello o quell'altro partito non fanno iniziative nella Cittadella, e questo ovviamente ci sta, e lo sappiamo, ma non è solo il problema partitico, è proprio il problema che, sotto forma di iniziative culturali, vengono sponsorizzate una serie di iniziative riconducibili, in una maniera o in un'altra, sia a temi molto cari a una certa parte politica ben definita, sia a soggetti che fanno del proprio attivismo politico la propria bandiera. Le farò un piccolo riassunto: ho letto il comunicato stampa che ha fatto, abbiamo per esempio nei due bandi rivolti  alle iniziative culturali per i più giovani (130 mila euro), in cui troviamo il ""Black History Month Valle d'Aosta"", quindi il Festival multidisciplinare sulla storia delle persone di colore, peraltro organizzato da un'associazione della quale fa parte qualche soggetto che si è premurato di essere nel gruppo quando si è scatenata l'aggressione, diciamo così; quindi abbiamo già un qualcosa che, obiettivamente, con le finalità e con lo Statuto della Cittadella non c'entrano nulla e che, peraltro, fa parte di un'associazione che si trovava nella bagarre scoppiata in Cittadella. Poi abbiamo ""Voci dell'altro mondo"", un laboratorio di direzione artistica partecipata, con una compagnia teatrale: anche qui un programma molto ampio, ma soprattutto il soggetto è lo stesso che ha presentato per esempio i progetti antiviolenza che, in realtà, si dedicavano alle politiche di genere (ne abbiamo parlato oggi); quindi abbiamo sempre confini molto labili e politicizzabili, scopi poco definiti, ma matrice ben chiara. Ancora, il progetto ""Contaminazioni urbane"" (peraltro ne abbiamo parlato anche questa mattina), che vede la partecipazione della stessa professoressa che all'Università della Valle d'Aosta propone corsi di genere, vorrebbe proporre corsi di genere, spero che il CDA blocchi questa cosa; quindi abbiamo questa questione delle contaminazioni urbane. Tra l'altro, se andiamo a vedere i soggetti organizzatori sul profilo social, troviamo il solito profluvio di asterischi, ""Rispet, buongiorn, graz, preg"" e cose che diceva solitamente Cattivik quando leggevo i fumetti di Cattivik quando ero più ragazzino. Ancora il progetto ""Crescere + "", lo dico in italiano, così non diciamo il nome osceno che è stato dato alla Cittadella, con più vision , incontri partecipati, interattivi, aperti al pubblico, con discussioni tematiche, mi immagino su cosa potranno vertere queste discussioni tematiche, peraltro presentato da una simpatica cooperativa rossa. A tutto questo, se non fosse sufficiente, aggiungiamo le iniziative su immigrazione e similari, che ben abbiamo ricordato all'interno di quest'Aula. La Cittadella è utilizzata come base di partenza, arrivo per varie manifestazioni tra cui Gay Pride e robe similari. E ancora, infine, ultimo ma non ultimo, avrei partecipato volentieri per vedere se mi sarebbe stato riservato lo stesso trattamento riservato ad altre due persone, ma eravamo qui in Consiglio e non ho potuto partecipare, l'iniziativa, peraltro patrocinata dall'USL, denominata ""Onstage +"", anche qui metto + perché così almeno evitiamo di citare, uno spettacolo teatrale per la promozione di modelli di maschile plurali e positivi sul contrasto alle discriminazioni Lgbt+, qui non si è messo Qayzw. Tutto questo, vede Assessore, non è che mi infastidisca perché ha una matrice politica ben precisa che è opposta alla mia, personalmente in uno spazio pubblico mi infastidirebbe anche se ci fossero iniziative che avessero il mio stesso orientamento, il mio stesso identico pensiero; mi infastidirebbero parecchio, perché purtroppo quella è una struttura finanziata con soldi pubblici, con soldi anche regionali, e questi sono bandi che vengono finanziati con soldi esclusivamente regionali. Allora ecco perché, con quest'interpellanza, Assessore, io le chiedo e spero di poter avere delle risposte relative appunto a quali siano le valutazioni adottate per promuovere bandi, e se l'intenzione fosse quella di evitare condizionamenti politici o iniziative politicamente orientate a spese da collettività, quali siano le motivazioni a supporto della concessione del patrocinio all'evento ""Onstage +"" (lo spettacolo che appunto le ho citato prima) e quali azioni la Regione intende mettere in campo affinché la Cittadella dei giovani sia scevra da ogni condizionamento politico e che nella stessa non vengano perpetrate violenze o discriminazioni ad idee diverse da quelle della sinistra."
48023,XVI,21/11/2024,"ASSISTENZA SOCIALE, Politiche giovanili",it,Bertin,Alberto,1966,M,Presidente,3,44,Risponde l'assessore Jean-Pierre Guichardaz.
48023,XVI,21/11/2024,"ASSISTENZA SOCIALE, Politiche giovanili",it,Guichardaz,Erika,1976,F,FP-PD,4,8045,"Mi era sfuggita ""Le idee diverse da quelle della sinistra"": devo dire che ho letto con molta attenzione la sua interpellanza, ma questa ultima mi era proprio sfuggita; alle volte mi sfuggono perché non penso che sia possibile scrivere e fare delle categorie così nette come lei ha abitudine di fare, quindi certe sue ossessioni non corrispondono evidentemente alle mie, proprio perché sono anche ingenuo e alle volte le leggo diversamente. In ogni caso, rispondo alle sue domande, evito ovviamente di entrare nel merito di tutte le sue valutazioni, che ovviamente sono legittime per quanto la riguarda ma che sono sue valutazioni, peraltro, e che sono a contorno rispetto alle richieste che mi fa. ""Quali siano le valutazioni adottate per promuovere i bandi e se l'intenzione fosse quella di evitare condizionamenti politici o iniziative politicamente orientate a spese della collettività"": l'Amministrazione regionale, con la deliberazione della Giunta regionale n. 788 in data 8 luglio 2024, ha approvato, ai sensi dell'articolo 17, comma 5 della legge regionale 13/2014, l'accordo di collaborazione tra il Comune di Aosta e la Regione autonoma Valle d'Aosta, disciplinante i rapporti riguardanti la gestione della Cittadella dei giovani di Aosta; ho richiamato la legge regionale apposta, perché è la legge regionale che regolamenta i rapporti con la Cittadella dei giovani di Aosta. Si è rilevata inoltre la necessità per la Regione, pur non partecipando, questo vorrei che fosse chiaro, al procedimento di coprogettazione (abbiamo proprio evitato di entrare all'interno del procedimento di coprogettazione), di prevedere, al di là delle risorse destinate alla compartecipazione della Regione alle spese di funzionamento, come definito con la suddetta DGR (deliberazione della Giunta regionale), l'indizione di specifici bandi a favore di enti no profit , associazioni culturali e soggetti privati, anche non necessariamente i medesimi facenti parte della partnership di coprogettazione, da destinarsi all'organizzazione di iniziative e attività rivolte ai giovani da realizzarsi in ambito urbano, con attenzione anche agli spazi collegati alla Cittadella dei giovani in prossimità di essa, cioè a chiunque, chiunque possa partecipare e chiunque voglia partecipare era legittimato a farlo. Si chiarisce che i bandi in questione sono stati emessi dalle strutture organizzative competenti in materia di politiche giovanili e di cultura, nel rispetto delle specifiche citate leggi regionali 69/1993 e 12/2013. Nello specifico, per quanto di competenza, sull'atto prettamente culturale, il bando, avviato ai sensi della legge regionale 69/1993 (Contributi per attività e iniziative a carattere culturale e scientifico), era rivolta ad iniziative culturali, artistiche e scientifiche realizzate interamente nella città di Aosta, con particolare attenzione all'area della Cittadella dei giovani e alle aree urbane considerate più fragili, capaci di proporre animazione territoriale e ricadute anche in termini di sviluppo sociale ed economico, ma in cui resta prioritaria la finalità della produzione e promozione culturale, artistica e scientifica, in particolare quella rivolta alle giovani generazioni, che è poi la mission della Cittadella. Quali progetti finanziabili si intendono rassegne, concerti, festival, mostre, cicli di laboratorio, attività ludiche ed altri piccoli e grandi eventi, finalizzati a sensibilizzare le giovani generazioni alle svariate forme d'arte, a sostenere e incentivare le arti visive, la musica, lo spettacolo, la scrittura, la cultura letteraria e il cinema, le tradizioni culturali della Valle d'Aosta e in generale ogni espressione artistica, nonché a incrementare l'offerta e arricchire il calendario delle iniziative presenti sul territorio rivolto alla fascia giovanile under 30. Le manifestazioni oggetto di contributo, oltre ad essere di qualità, puntano a favorire la partecipazione giovanile, rafforzare il legame valoriale tra giovani e territorio e promuovere occasioni e opportunità di natura culturale. Con questo primo bando hanno ottenuto il finanziamento sei progetti. Come dico sempre, vorrei specificare che io non entro in alcun modo all'interno di questo tipo di valutazioni, le vengo a sapere quando faccio le conferenze stampa, quindi esiste una Commissione tecnica di valutazione. Se questi suoi dubbi riferiti ad altri soggetti possono essere più o meno accreditati, per quanto mi riguarda, come ho sempre detto, non ci metto becco rispetto a questi, anzi, il fatto di non aver partecipato alla coprogettazione andava proprio nella direzione di evitare qualunque tipo di dubbio o qualunque tipo di sospetto. Relativamente al settore politiche giovanili, dal quale dipendono i finanziamenti dei progetti che hanno presentato domanda, ai sensi dell'avviso pubblico 1/2024 ""Giovani in città"", sono state otto le domande avanzate da enti no profit e aventi ad oggetto iniziative culturali, artistiche e ludico-ricreative, volte ad esaltare il protagonismo giovanile. Sono stati finanziati i primi cinque individuati da apposita Commissione di valutazione, di cui io non faccio parte, ovviamente. I progetti, già in corso di svolgimento, si concluderanno entro il 31 marzo 2025. L'attenzione in questo settore era rivolta a iniziative finalizzate alla promozione di stili di vita sani, allo sviluppo della personalità e dell'autonomia, basata sull'assunzione di responsabilità personali e collettive, alla valorizzazione delle competenze, della creatività e delle esperienze aggregative di socializzazione e di cooperazione, attraverso il diretto coinvolgimento degli adolescenti e dei giovani. La domanda due: ""quali siano le motivazioni a supporto della concessione del patrocinio all'evento ""Onstage +"" (c'è un +, piccolino), uno spettacolo teatrale per la promozione di modelli maschili plurali e positivi sul contrasto delle discriminazioni LGBTQ +, che abbiano beneficiato del patrocinio della USL e se si considera lo stesso scevro da ogni condizionamento politico"". Lo chiede a me e io posso dirle che l'iniziativa citata esula dalle attività sovvenzionate con bandi regionali. Non vi è stata richiesta di patrocinio a quest'Assessorato ed è stata organizzata direttamente dalla USL della Valle d'Aosta; almeno, questo è ciò che mi scrivono gli uffici. La Cittadella, infatti, nei locali di cui si compone la struttura, quindi Arena, spazio dance, caffetteria e sale conferenze, mette a disposizione, secondo un tariffario preciso, che ovviamente potrà essere richiesto al capofila della coprogettazione, al quale peraltro siamo soggetti pure noi, lo devo dire, le scuole o gli altri soggetti che chiedono di poterli utilizzare, gli spazi che possono essere prenotati e utilizzati anche da soggetti pubblici e privati esterni alla coprogettazione, qual è la USL della Valle d'Aosta. Quindi immagino che dovrebbe porre la domanda, più che a me, a chi rappresenta la USL. ""Quali siano le azioni che la Regione intende mettere in campo affinché la Cittadella dei giovani sia scevra da ogni condizionamento politico e che nella stessa non vengano perpetrate violenze o discriminazioni a idee diverse da quelle di sinistra"" (fa un po' sorridere questa cosa): il controllo da parte delle strutture dell'Assessorato è sulle iniziative che ottengono contributo regionale, per le quali l'essere apolitiche, inclusive, laiche nei contenuti proposti è conditio sine qua non per l'ammissibilità. I progetti che su questi primi bandi beneficiano di sovvenzione, oltre che di interesse culturale, destinati a incrementare l'offerta destinata ai giovani, presentano questi puntuali requisiti. Poi, se secondo lei, non presentano questi puntuali requisiti, è legittimato a rilevarlo, ma, per quanto mi riguarda, io mi fido anche degli uffici e di chi fa le valutazioni, quindi della Commissione, quindi posso dire che sulla base di ciò che loro mi trasmettono e mi dicono, i requisiti sono comunque dei requisiti che vanno al di là della collocazione di sinistra dei soggetti che vincono questi bandi."
48023,XVI,21/11/2024,"ASSISTENZA SOCIALE, Politiche giovanili",it,Bertin,Alberto,1966,M,Presidente,5,35,"Consigliere Manfrin, ne ha facoltà."
48023,XVI,21/11/2024,"ASSISTENZA SOCIALE, Politiche giovanili",it,Manfrin,Andrea Fabrizio,1983,M,LEGA VDA,6,4416,"Giustamente ha iniziato, e anche concluso, il suo intervento con un po' un'appendice umoristica, definiamolo così, rispetto alla questione che ho posto di sinistra, ma appunto la questione sull'orientamento di sinistra, in realtà, non è una provocazione, è purtroppo un dato di fatto, e le spiego perché. Lei ha detto che è un ingenuo, io sono certo che lei non sia un ingenuo, e sono certo che non erano ingenui neanche quelli che - mi scuserà Presidente se cito, ma io cito il titolo di un giornale, di diversi giornali - alla Cittadella dei giovani hanno accolto persone che non avevano idee di sinistra dicendo loro: ""Fascisti di merda andatevene"". Purtroppo questo è agli atti, con tanto ovviamente di intervento della Polizia, verbalizzazioni, fermi di persone e quant'altro, quindi è evidente che se qualcuno si è sentito libero di poter affermare una cosa di questo tipo... oppure un'altra delle dichiarazioni che è venuta fuori è: ""Questo è un festival antifascista o antifascisto (perché erano uomini, così almeno le colleghe sono contente)"" e parliamo di Frontdoc, non parliamo di cose che sono così marcate politicamente, se qualcuno si è sentito in diritto di poter dire una cosa di questo tipo, evidentemente un fondo di verità c'è. Qualcuno considera suo, e solo suo, quello spazio, e nessuno glielo può toccare, immagino che sia questo il modo di sentire. Io la ringrazio, e non ho minimamente messo in dubbio che lei abbia orientato le scelte o il finanziamento di questi progetti del bando verso qualcuno, assolutamente nella maniera più assoluta, ma mi permetto e mi sono permesso di chiedere, siccome è vero che lei non decide chi vince, però le linee guida e il risultato che si vuole ottenere invece lo scrive lei, se il risultato è quello che scrive lei, e quindi ovviamente bisogna avere delle attività che siano apolitiche e che abbiano un interesse culturale; una serie di cose che le ho elencato, per esempio, non rientrano in quello che è lo spirito originario. Lei avrà letto lo statuto della Cittadella, così come la legge giustamente di riferimento, e sa benissimo che la Cittadella nasca in primis per dare dei servizi di supporto ai giovani, quindi, per esempio, aule studio, aule ricreative, spazi come il teatro dove ci si può spaziare e quant'altro, ma sa che tutto questo viene fatto mettendo al primo posto la francofonia e la collaborazione con Albertville, questo è scritto nella legge, nei regolamenti, questo è evidenziato da tutte le parti. Allora, vede, prendo solo il primo di quelli che le ho citato, ma il Festival multidisciplinare sul tema della storia delle persone di colore, lo guardo e mi chiedo esattamente quale attinenza abbia con la francofonia e con Albertville: non ha alcuna attinenza, è di tutta evidenza, così come non ce l'ha il Gay Pride, così come non ce l'ha l'""Onstage"". Peraltro, io non è che chieda conto, Assessore, al suo Assessorato: so come funziona la suddivisione delle iniziative che fate, perché ho partecipato, anche se per sei mesi in maggioranza, a quello che avviene e so benissimo che quando arriva un'interpellanza o un'interrogazione si dice: ""Questa è mia, questa è tua, questa è sua, questa al cane, questa al gatto, questa al sorcio"", quindi il fatto che sia stata assegnata a lei e che lei debba rispondere, non è che io chiedo a lei perché la USL ha messo il proprio patrocinio su una roba di quel tipo, però io lo chiedo alla Giunta e poi mi risponde lei, quindi non è che abbia sbagliato interlocutore, io avevo chiesto alla Giunta, mi risponde lei per tutti, altrimenti l'assessore Marzi avrebbe preso la parola e mi avrebbe spiegato esattamente qual è la finalità ultima di questo patrocinio. Detto questo, io voglio cogliere lo spirito positivo che ha detto, e ho apprezzato molto il fatto che la Regione e l'Assessorato che lei guida non abbiano partecipato alla coprogettazione, che altro non è se non un ""A fra', che te serve? Vediamo quanti soldi ti posso dare"", però è chiaro che il dubbio che purtroppo una politicizzazione di fondo rimanga non viene fugato. Noi quindi continueremo a pungolare su quest'argomento qualora si verificheranno altre iniziative di questo tipo. Per adesso, sui progetti che sono stati elencati, vigileremo e sono certo che avremo delle brutte sorprese per noi, ma delle belle sorprese da offrire per lei e smentire magari quello che ha immaginato, cioè la politicità di queste iniziative."
48024,XVI,21/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,1,48,"Punto n. 37. Consigliere Manfrin, ne ha facoltà."
48024,XVI,21/11/2024,"ISTRUZIONE PUBBLICA, Personale docente e non docente",it,Manfrin,Andrea Fabrizio,1983,M,LEGA VDA,2,5573,"Questa iniziativa riprende un'altra iniziativa discussa già e presentata dal collega Perron relativa proprio alle azioni necessarie per l'abilitazione degli insegnanti valdostani presso l'Università della Valle d'Aosta, perché questo tema è di assoluto interesse e di assoluta preminenza in questo periodo. L'abilitazione all'insegnamento è uno snodo cruciale per chi punta alla carriera di insegnante, rappresentando un requisito indispensabile non solo per l'accesso alla professione, ma anche per la successiva stabilizzazione contrattuale; e questo passaggio si arricchisce di un valore aggiunto considerando l'evoluzione del contesto educativo e la necessità di una preparazione sempre più mirata e qualificata. Il decreto del Presidente del Consiglio dei Ministri del 4 agosto 2023 va proprio in questa direzione, definendo il percorso formativo per l'abilitazione all'insegnamento. Le procedure per ottenere l'abilitazione all'insegnamento differiscono significativamente in base al livello scolastico e alla specificità del ruolo docente. Questa varietà riflette le distinte esigenze formative tra l'insegnamento nelle scuole dell'infanzia primaria rispetto a quello delle scuole secondarie di primo e secondo grado. Analogamente, si registrano variazioni nelle modalità di abilitazione tra i posti comuni e quelli di sostegno, evidenziando le necessità di un approccio formativo diversificato e mirato alle particolari responsabilità didattiche ed educative caratteristiche di ciascuna categoria. Se nulla è cambiato per quanto riguarda il percorso di abilitazione per l'insegnamento nelle scuole dell'infanzia primaria, significativi invece sono i cambiamenti per le scuole secondarie di primo e secondo grado. Nello specifico, il sistema di formazione iniziale di accesso ai ruoli a tempo indeterminato degli insegnanti prevede innanzitutto un percorso universitario e accademico di formazione iniziale, corrispondente ad almeno 60 crediti formativi universitari o accademici, quindi CFU o CFA, da svolgere per acquisire le competenze teorico-pratiche dopo la laurea o durante il percorso formativo. In seguito, gli aspiranti docenti devono sostenere un concorso pubblico nazionale indetto su base regionale o interregionale, con cadenza annuale. Se vincitori di concorso, gli aspiranti insegnanti devono superare un periodo di prova in servizio di un anno che prevede un test finale e una valutazione conclusiva anche sulle competenze didattiche acquisite dal docente nel corso dell'anno di formazione. In attesa che il nuovo sistema vada a regime, è prevista una fase transitoria fino al 31 dicembre 2024, durante la quale chi insegna da almeno tre anni nella scuola statale può accedere direttamente al concorso e, se vincitore, deve poi conseguire 30 CFU e svolgere la prova di abilitazione per poter passare di ruolo. Inoltre, è ammesso a partecipare al concorso anche chi abbia conseguito almeno 30 CFU o CFA o 24 CFU o CFA previsti come requisito d'accesso secondo l'ordinamento precedente. Infine, i vincitori del concorso su posto comune non abilitati, in possesso di 30 CFU o CFA o dei 24 CFU o CFA conseguiti entro il 31 ottobre 2022, sono assunti con contratto annuale a tempo determinato part-time e devono completare il percorso universitario e accademico di formazione iniziale con prova finale che, se superata, sarà seguita dal periodo annuale di prova. I percorsi docenti previsti dalla norma sono organizzati ed erogati attraverso centri universitari accademici di formazione iniziale degli insegnanti, che comprendono un periodo di tirocinio presso le scuole e la prova finale, con una lezione simulata, per esaminare la capacità di insegnamento che deve presentare un approccio didattico, innovativo e coerente con la formazione ricevuta. Coloro che superano queste valutazioni conseguiranno l'abilitazione per la classe di concorso di riferimento, intraprendendo così il percorso verso l'insegnamento, che prevede, dopo l'abilitazione, la partecipazione a un concorso e un anno di prova sul campo, concluso da un test finale e una valutazione complessiva. In sintesi, il nuovo percorso di abilitazione all'insegnamento è così strutturato: laurea magistrale, triennale per ITP, più percorsi di abilitazione di 60 CFU o CFA, più concorso, più anno di prova in servizio con test finale e valutazione conclusiva. Qui arriviamo a quella che è però la criticità che abbiamo già sollevato e che ha già sollevato in primis il collega Perron all'interno di quest'Aula, ovvero il fatto che la formazione degli insegnanti valdostani venga erogata da strutture che sono collocate al di fuori della regione, concorsi a numero chiuso, che costringono i docenti che necessitano abilitazione a consumare ferie e permessi per seguire i corsi, oltre ovviamente sobbarcarsi il costo di trasferimenti. Oltre a questo dobbiamo aggiungere anche la criticità della copertura del momento in cui si va a seguire il corso, perché è chiaro che se un insegnante va a seguire il corso fuori regione lascia il posto scoperto che deve essere coperto in un'altra maniera, e tutto questo si scarica da una parte come costo a livello personale sugli insegnanti, dall'altra parte evidentemente come costo sulla pubblica Amministrazione e infine sugli studenti. Ecco perché con quest'interpellanza chiediamo all'Assessore competente se sia a conoscenza di quanto segnalato e, in caso affermativo, se sia intenzione di predisporre, di concerto con l'Università della Valle d'Aosta, ogni azione utile ad organizzare i corsi necessari di abilitazione degli insegnanti valdostani."
48024,XVI,21/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,3,44,Risponde l'assessore Jean-Pierre Guichardaz.
48024,XVI,21/11/2024,"ISTRUZIONE PUBBLICA, Personale docente e non docente",it,Guichardaz,Erika,1976,F,FP-PD,4,5303,"Come lei ha citato, il tema è già stato oggetto di svariate iniziative, quindi alcune cose si ripetono. Lei mi chiede se si è a conoscenza di quanto segnalato: evidentemente sì. Poi mi chiede, in caso affermativo, se sia intenzione predisporre, di concerto con l'Università della Valle d'Aosta, ogni azione utile a organizzare i corsi necessari all'abilitazione degli insegnamenti valdostani. Faccio una premessa che, secondo me, può essere utile, forse è una novità: siccome ho risposto a diverse interpellanze, non mi ricordo se a questa l'ho comunicata, ovviamente confermo di essere a conoscenza di quanto segnalato e, come già riportato anche in risposta a precedenti interpellanze e interrogazioni su questo tema, ribadisco che l'Università della Valle d'Aosta è stata coinvolta in modo attivo per un confronto con la Sovraintendenza agli studi e con le organizzazioni scolastiche sindacali. Abbiamo fatto diversi incontri al fine di proporre azioni a supporto degli insegnanti valdostani che devono completare il loro percorso formativo attraverso il conseguimento di CFU. A questo proposito, faccio presente che sono stati siglati lo scorso ottobre degli accordi tra la Sovraintendenza agli studi e le organizzazioni sindacali scolastiche per concedere dei permessi retribuiti per motivi di studio, sia nel 2024 sia nel 2025 (è la prima volta che si fa, e credo sia il primo contratto integrativo che si fa in Valle con i sindacati della scuola), dando priorità al personale docente in servizio assunto con contratto a tempo determinato (quindi anche rivolti al personale a tempo determinato), ovviamente con successiva immissione in ruolo, però questo a seguito del concorso ordinario 2023 PNRR, iscritto a specifici percorsi formativi finalizzati all'acquisizione dei crediti formativi universitari o accademici, CFU e anche CFA, quindi anche quelli per le persone con disabilità. Ci siamo quindi messi intorno a un tavolo e abbiamo cercato di capire come agevolarli, anche da un punto di vista dell'utilizzo del tempo, perché come lei ha rilevato e come aveva rilevato anche il suo collega, è un impegno non indifferente. Il fatto che ci si vada fuori dall'orario di lavoro, senza che fino ad ora fosse formalizzato specificamente che potessero essere utilizzati anche i permessi per studio, era oggettivamente un problema che avete anche rilevato voi, quindi che avete contribuito in qualche modo anche a far venire a galla. Ricordo inoltre che lo scorso anno l'Ateneo valdostano ha sottoscritto, unitamente all'Università di Torino, all'Università del Piemonte orientale Amedeo Avogadro, al Politecnico di Torino, all'Accademia Albertina di Belle Arti di Torino e all'Accademia Belle Arti di Cuneo, la convenzione istitutiva del CIFIS, che è il Centro interregionale per la formazione degli insegnanti secondari, nell'ambito della quale è stato stabilito di individuare proprio il CIFIS quale ente e centro deputato all'organizzazione dei percorsi di cui al Dpcm 4 agosto del 2023. Poi, anche su questi corsi, come lei sa, ogni tot cambiano: 24 crediti, 60; non è sempre così chiaro, quindi ogni volta è un dover prendere atto delle decisioni ministeriali ed organizzarsi di conseguenza. I percorsi sono stati attivati per la prima volta nell'anno accademico 2023-2024, come avevo già detto al suo collega, a partire dalla primavera 2024, e ora sono in fase di conclusione. Non sono ancora state rese note da parte del Ministero dell'Università e della ricerca - che poi non credo lo abbia fatto da quando mi è stata fornita la nota, cioè da qualche giorno - indicazioni in merito all'attivazione dei percorsi per l'anno accademico 2024-2025; siamo ancora in attesa di capire che cosa succederà adesso, nel tempo già trascorso. Le valutazioni in merito all'eventuale erogazione di attività didattiche presso l'Uni VdA per l'anno accademico 2024-2025 saranno assunte, oltre e dopo aver saputo che intenzioni ha il Ministero, anche a seguito di confronto in seno al CIFIS, e, in ogni caso, potrebbero riguardare, come è ovvio e naturale e come ho già avuto modo di dire al suo collega, solo didattiche disciplinari di un numero molto esiguo di classi di abilitazione, perché le classi sono tantissime ed è evidente che non si può strutturare se non eventualmente in classi dove c'è comunque la sicurezza di un certo bacino, rimanendo comunque sempre in capo al CIFIS - questo fa parte dell'accordo che è stato stipulato - l'erogazione in modalità telematica delle eventuali didattiche trasversali. Lei mi chiedeva l'Università della Valle d'Aosta che cosa intenda fare: intende rinnovare al CIFIS la richiesta di prevedere una riserva di posti a favore di candidati residenti in Valle nei percorsi che saranno attivati dal CIFIS per l'anno accademico 2024-2025 per le classi di abilitazione in relazione alle quali è stato segnalato un fabbisogno di docenti abilitati nella scuola della Regione. Io credo che la risposta sia un po' simile a quella che ho dato la volta scorsa al suo collega e credo che conforti il fatto che, comunque, si è al lavoro e che tutto ciò che si poteva fare lo si sta facendo, in collaborazione anche con le rappresentanze dei docenti che in questo caso, come le dicevo, sono docenti assunti a tempo determinato, in attesa ovviamente di completare il percorso CFU."
48024,XVI,21/11/2024,"ISTRUZIONE PUBBLICA, Personale docente e non docente",it,Bertin,Alberto,1966,M,Presidente,5,36,"Consigliere Manfrin, per la replica."
48024,XVI,21/11/2024,"ISTRUZIONE PUBBLICA, Personale docente e non docente",it,Manfrin,Andrea Fabrizio,1983,M,LEGA VDA,6,1743,"Grazie Assessore per la sua risposta che è piuttosto articolata, quindi le chiederei, se per lei non è un problema, di avere il testo, per poter anche approfondire una serie di aspetti. È evidente che se da una parte possiamo essere soddisfatti per i passi avanti che si sono fatti, che sicuramente introducono le facilitazioni per gli insegnanti valdostani, sia per quanto riguarda i futuri insegnanti, quelli che ancora devono fare la formazione, sia sottoforma di permessi, sia rispetto alla questione dei posti. È evidente però altrettanto, Assessore, che il problema dei trasferimenti rimane, e questo purtroppo è un grave problema, perché chiaramente noi dobbiamo immaginare che già alle ore di corso che gli insegnanti seguono se ne aggiungono altre due che sono una di andata e una di ritorno ovviamente a Torino... quindi è chiaro che tutto questo acuisce un po' il problema delle tempistiche dei trasporti e anche della qualità di vita delle persone che sono impegnate. Io la ringrazio intanto per la risposta, evidentemente questa criticità, quella dei trasporti, rimane; giustamente ha sollevato la questione della molteplicità delle classi delle specializzazioni che sono tantissime, quindi magari organizzarle tutte no, però come giustamente e allo stesso modo con il quale lei ha segnalato la richiesta al CIFIS di poter disporre di una riserva di posti da mettere a disposizione dei valdostani, alla stessa maniera si potrebbe, verificando quelle che sono le classi di cui vi è maggiore necessità, magari fare un qualcosa che possa permettere agli insegnanti valdostani di poterlo frequentare in loco e quindi evitare di sobbarcarsi costi, perdite di tempo e chiaramente di migliorare la qualità della vita e dell'insegnamento."
48025,XVI,21/11/2024,ACQUE,it,Bertin,Alberto,1966,M,Presidente,1,32,Il punto n. 38 è stato ritirato.
48026,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,1,111,"Passiamo al punto n. 39. Per illustrare l'interpellanza, si è presentata la consigliera Minelli, ne ha facoltà."
48026,XVI,21/11/2024,"ENERGIA, Risparmio energetico e fonti alternative",it,Minelli,Chiara,1966,F,PCP,2,4885,"Torniamo con questa interpellanza sul tema delle Comunità di energia rinnovabile, su cui abbiamo presentato nel corso degli ultimi due anni parecchie iniziative, perché pensiamo che possano essere uno strumento di notevole importanza per accrescere la produzione di energia rinnovabile e pulita nella nostra regione, per sviluppare una produzione di energia diffusa sul territorio e per creare partecipazione, spirito comunitario e poi anche per cercare di superare delle situazioni di povertà energetica. Come tutti sappiamo, il Consiglio regionale lo scorso 23 luglio ha approvato la legge regionale n. 15 (""Disposizioni per la promozione e lo sviluppo dell'autoconsumo diffuso"") che, all'articolo 4, comma 5, afferma che la Giunta regionale stabilisce, con propria deliberazione, i criteri e le modalità di concessione e rendicontazione di contributi previsti a favore di appartenenti a configurazioni di autoconsumo per realizzazione di impianti ubicati in Comuni con più di 5 mila abitanti. Questa è una norma importante, che abbiamo appoggiato per far sì che anche i residenti nel Comune di Aosta possano usufruire di un contributo del 40% sulle spese per l'installazione degli impianti fotovoltaici, così come avviene, grazie anche a fondi PNRR, per coloro che sono residenti in tutti gli altri Comuni valdostani, che sono quelli sotto i 5 mila abitanti. Già a settembre avevamo chiesto notizie sulla deliberazione di Giunta regionale che deve definire le modalità di attuazione del dispositivo di legge: ci era stato detto che era in itinere , quindi dopo ulteriori due mesi torniamo sull'argomento, anche sollecitati da vari cittadini di Aosta che sarebbero interessati a entrare a far parte di una CER e a utilizzare il contributo che è previsto dalla nostra legge. Questo è il primo punto dell'interpellanza. Il secondo è invece una richiesta di informazione sulle domande presentate all'ufficio competente da parte dei Comuni, o in forma singola o in forma associata, per usufruire del contributo sugli studi di fattibilità per costituire una CER, e parlo sempre del contributo regionale. Siamo ancora in una fase iniziale, c'è ancora un po' di tempo per costituire le CER, per chiedere il contributo previsto dal PNRR, però non è che poi ci sia così tanto tempo, quindi vorremmo capire che cosa sta succedendo e che dinamiche ci sono. C'è poi una terza questione che affronta l'interpellanza e riguarda il dibattito che c'è stato nei mesi scorsi sull'opportunità o meno di realizzare una CER regionale multicabina, che facesse in qualche modo da ombrello ad alcune decine di configurazioni di autoconsumo a carattere comunale o sovra-comunale. Nelle premesse abbiamo ricordato che lo studio Sani-Zangrando, commissionato dalla Regione, aveva evidenziato la fattibilità della CER regionale multicabina e anche aveva indicato quelli che potevano essere i vantaggi. Inoltre, sempre nelle premesse, segnaliamo che la Regione Autonoma Friuli Venezia Giulia si è orientata proprio nella direzione di costituire una CER regionale. Abbiamo preso contatto con la direzione della Difesa dell'ambiente e lo sviluppo delle energie e dello sviluppo sostenibile, avevamo poi visto la legge ma abbiamo chiesto informazioni su quanto è contenuto nella legge regionale 7 agosto 2024, n. 7, che all'articolo 4, comma 19, afferma testualmente: ""L'Amministrazione regionale è autorizzata a sostenere gli oneri derivanti dall'affidamento, mediante le procedure previste dalla normativa di settore, di un servizio finalizzato alla progettazione e alla costituzione di una comunità energetica rinnovabile, CER regionale, denominata 'Io sono Friuli Venezia Giulia'"". Il fatto che una Regione autonoma come noi, ma con un milione, anzi, con più di un milione di abitanti, abbia scelto la strada della CER regionale, crediamo che ci debba far riflettere. Tutti lo sapete, è da un anno che noi sosteniamo che l'opzione della CER multicabina regionale è quella necessaria per far decollare il movimento delle CER in Valle d'Aosta e, come dicevo, quest'impostazione trova conforto anche nella fattibilità documentata dallo studio Sani-Zangrando; è stata caldeggiata, lo abbiamo sentito, dai Presidenti delle Unité des Communes e ora trova un'attuazione non qui, ma un'attuazione precisa in una Regione autonoma. Siamo ancora in tempo e, a nostro avviso, è necessario fare un'ulteriore riflessione sull'architettura delle CER in Valle d'Aosta e la Regione, ovviamente attraverso l'Assessorato che è l'Assessorato di riferimento, che a nostro avviso dovrebbe assumere la responsabilità di sostenere attivamente questo movimento. La terza domanda che abbiamo posto è se non si ritiene opportuno, visti gli elementi che sono stati indicati e anche gli sviluppi che ci sono stati non qui, ma altrove, avviare un'ulteriore riflessione circa l'opportunità della costituzione di una CER regionale multicabina."
48026,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,3,36,"Per la risposta, assessore Bertschy."
48026,XVI,21/11/2024,"ENERGIA, Risparmio energetico e fonti alternative",it,Bertschy,Luigi Giovanni,1965,M,UV,4,6444,"Con questa iniziativa torniamo sul tema delle CER e lo dico senza polemica, almeno in premessa, nel senso che ne parliamo molte volte e ovviamente con ruoli differenti le opposizioni stimolano il Governo a cercare di raggiungere gli obiettivi e dall'altra parte il Governo propone, attraverso le sue risposte, sia il lavoro che sta facendo ma anche gli ostacoli e gli obiettivi che sta definendo, con i tempi che si possono realizzare nell'ambito dell'Amministrazione pubblica su un provvedimento così complesso. Dico complesso perché credo, soprattutto lei, stia leggendo molto di quello che avviene in questo mondo, anche in questo settore sono tanti gli articoli che comunque evidenziano l'importanza delle CER, allo stesso tempo la complessità di attivarle, di realizzarle: ancora oggi vengono definite, anche dal Politecnico di Milano piuttosto che da altri, realizzazioni di investimenti di progettazioni ancora di nicchia, proprio per la loro complessità. Al di là di questo, però, l'obiettivo l'abbiamo definito con legge e nel PEAR e nelle strategie si continua a lavorare. Per quanto riguarda la prima domanda, visto che comunque riguardo all'avviso che dovrà dare anche una risposta all'autoconsumo ubicato nel territorio Aosta, soprattutto nei territori sopra i 5 mila abitanti, ci sono due ordini di problemi che sono in fase di valutazione dalla nostra struttura, insieme alle strutture competenti: l'uno è l'utilizzo dei fondi strutturali e l'altro è il tema degli aiuti di Stato, visto che in questo caso il progetto di investimento, l'aiuto, andrà anche a imprese, a cittadini, ad associazioni, non solo agli Enti locali. Sotto questo profilo quindi c'è un lavoro in corso con queste strutture, l'avviso è in fase avanzata, non è pronto ancora per una delibera di Giunta; ovviamente l'obiettivo è di portarlo al più presto in approvazione, ma quando avrà tutti gli elementi per essere deliberato, visto, ripeto, i due temi che vanno affrontati insieme alle strutture che lavorano con noi per portare avanti questo progetto. Colgo l'occasione per dire che, invece, a breve delibereremo un'ulteriore misura, che è quella dell'aiuto ai Comuni per la predisposizione dei PAESC; quindi nei prossimi 15 giorni andremo in questa direzione, ad assumere questa deliberazione. Per quanto riguarda il punto 2 (quante domande sono sinora pervenute all'ufficio competente da parte dei Comuni valdostani per usufruire del contributo regionale sugli studi di fattibilità per costruire una CER), al momento non sono ancora state presentate domande, ma sono state numerose le richieste di informazioni e le riunioni fatte sul territorio: il 2 ottobre 2024 Unité des Communes Mont-Émilius, 17 ottobre 2024 Unité des Communes Grand-Combin, 22 ottobre 2024 Comune di Fontainemore, 28 ottobre 2024 Unité des Communes Mont-Rose, con i Comuni delle Unité, il 31 ottobre il Comune di Saint-Marcel, domani c'è una riunione nel Comune di Aosta con più Comuni, e quando dico riunioni, riunioni con le strutture del COA Energia e dell'Assessorato. Sono tante le richieste di informazioni e c'è stata necessità di fare un ulteriore incontro tecnico, il 30 ottobre, con tutti i Comuni che hanno aderito e che hanno avuto modo di fare ulteriori domande sul tema. Quindi ci aspettiamo, a partire dal mese di dicembre, le prime richieste di finanziamento. Per quanto riguarda il punto 3 (se non ritiene opportuno, visto il caso del Friuli Venezia Giulia, avviare un'ulteriore riflessione circa l'opportunità della costituzione di una CER regionale multicabina valdostana), su questo tema - magari poi non ci si è capiti - noi non abbiamo mai escluso la possibilità di arrivare anche alla costituzione di una CER multicabina valdostana. Lei cita il Friuli, anche le strutture del COA e dell'Assessorato sono in contatto con il Friuli, come con quelle delle altre Regioni; il 4 novembre l'Assessore dichiarava: ""Entro la fine dell'anno la Regione avvierà uno studio finalizzato a esplorare la possibilità di costituire una CER regionale denominata 'Io sono Friuli Venezia Giulia'"". Quindi stanno parlando di avviare uno studio che è quello che stiamo facendo noi. In questo momento - l'avevo già detto nella scorsa risposta - le strutture delle finanze, del patrimonio, le strutture del mio Assessorato, dell'Assessorato dell'energia e il COA stanno lavorando sul tema anche della CER multicabina, mettendo insieme tutti quegli elementi che sono da studiare prima di avviare un progetto di tale natura. Come giustamente riporta lei nell'interpellanza, lo studio Sani-Zangrando ha evidenziato la possibilità di costituire una CER regionale multicabina, elencando i vantaggi e gli svantaggi di tale architettura. Infatti, se da un lato la creazione di una CER multicabina permette di sfruttare economie di scala, di dividere i costi di costituzione, dall'altro una CER a guida regionale deve costituirsi come un soggetto giuridico più complesso rispetto alle CER, anche a scala multicabina regionale, che si stanno sviluppando dal basso. Ciò comporta dei costi di gestione più elevati e dovuti alla natura pubblica del soggetto promotore e alla governance particolarmente complessa. Quindi stiamo lavorando, credo con i tempi del Friuli Venezia Giulia, per capire entro le prossime settimane se può avere un senso lavorare a un progetto di CER multicabina; ce lo diranno le strutture conclusi gli studi e ci diranno anche quanto costerà avviarlo, così da poter ragionare, nel caso che gli studi si completino con una valutazione positiva, su un opportuno disegno di legge, una modifica del disegno di legge che già abbiamo sulle Comunità Energetiche. Come sempre, ripeto, noi dobbiamo lavorare facendo bene attenzione a sviluppare una programmazione della crescita delle CER in Valle d'Aosta che sia compatibile con i tempi di costituzione che ha l'Amministrazione pubblica, con le complessità che tutto questo comporta e senza farci per forza attirare dalle risorse del PNRR che, per quello che è a nostra conoscenza, sono al momento ancora ampiamente a disposizione di tutte le comunità che si vorranno costituire, perché evidentemente anche in altri territori, soprattutto rispetto alla natura pubblica di queste CER, i problemi sono simili a quelli che stiamo affrontando noi. Avanti, quindi, però con la giusta attenzione, cercando di sostenere, soprattutto in questa fase, gli Enti locali che avvieranno i progetti e soprattutto gli studi che sono necessari."
48026,XVI,21/11/2024,"ENERGIA, Risparmio energetico e fonti alternative",it,Bertin,Alberto,1966,M,Presidente,5,53,"Per la replica, ne ha facoltà la consigliera Minelli."
48026,XVI,21/11/2024,"ENERGIA, Risparmio energetico e fonti alternative",it,Minelli,Chiara,1966,F,PCP,6,3871,"Dico subito in premessa che, essendo questo un tema importante, almeno noi lo riteniamo tale, è logico che ci si torni e che ci si torni anche con una certa insistenza, anche perché due mesi fa lei ci aveva detto, Assessore, che la delibera era in itinere , adesso ci dice che la situazione è in fase avanzata, che ci sono due ordini di problemi (la questione degli aiuti di Stato, l'uso dei fondi), però io ricordo che noi di questa questione abbiamo parlato per tanto tempo ed è un po' sorprendente che adesso si dica che si sta ancora studiando. Ci sono varie persone ad Aosta che hanno programmato degli investimenti pensando di utilizzare quel contributo del 40% per l'installazione di impianti fotovoltaici previsti dalla legge, che giustamente colma una lacuna nella normativa europea e italiana, però non è, secondo me, accettabile che si affermi un principio in legge e poi non gli venga data una tempestiva e coerente applicazione. Le difficoltà giuridiche che non è vero che non esistono, ci sono, lo condivido, dovevano essere affrontate precedentemente e il tempo c'era, considerato tutto il tempo che questa legge è rimasta in lista d'attesa, per più di un anno. È una questione che abbiamo posto per tanto tempo e lo abbiamo detto più volte. Quello che è preoccupante però è il secondo punto, cioè la risposta che lei ha dato: non ci sono domande. La legge è di luglio, l'avviso l'abbiamo visto a settembre, non ci sono domande e siamo praticamente a fine novembre. Sì, ci sono riunioni in corso, meno male, lo sapevamo che ci sono state delle riunioni lungo il mese di ottobre e che ce ne sono anche altre, sappiamo anche che ci sono dei Comuni che stanno cercando di concertare un percorso unitario, ma che è l'unica cosa sensata che si possa fare, anche dei Comuni che sono appartenenti a più cabine primarie, però questo percorso sarebbe stato molto agevolato se si fosse scelto tempestivamente il modello di CER per la nostra Regione. Ora i Comuni, chiaramente, ma lo comprendiamo, sono in difficoltà, il tempo passa, ci sono delle scadenze da rispettare e sono questioni che avevamo già segnalato tempo fa. Per fortuna c'è in Valle d'Aosta anche un'iniziativa, per quello che riguarda la costituzione di CER, un'iniziativa privata: ci sono già cinque CER costituite, se non sbaglio, se non me ne sono persa qualcuna per la strada, però da parte del pubblico l'impegno non è conseguente. Lei ha anche detto che ci sono tante richieste di informazioni, ma certo, è sicuro, perché il percorso doveva essere soprattutto a livello informativo, ma non informativo in senso generale, in senso più pragmatico doveva essere portato avanti precedentemente. Sul terzo e ultimo punto, lei dice che non c'è una contrarietà, questo mi fa piacere. Però, al di là della contrarietà, bisogna però poi anche definire quello che si vuole fare e io credo che se una realtà grande come quella del Friuli Venezia Giulia attiva una legge regionale, perché la attiva, io le ho detto che c'è proprio un articolo di legge che stabilisce fondi per sostenere un servizio finalizzato alla progettazione e alla costituzione di una CER multicabina, c'è un motivo. Abbiamo parlato con i dirigenti di quell'Assessorato, di quella Regione, e quello che ci è stato confermato è che c'è una precisa volontà di andare in quella direzione. I piccoli Comuni hanno la possibilità di avere il finanziamento PNRR, però hanno oggettive difficoltà ad andare avanti da soli. Il Comune di Aosta ad oggi non ha ancora la delibera attuativa, io credo che siamo un po' malmessi. Mettendo in piedi, come avevamo chiesto tanto tempo fa, una CER regionale, si sarebbero potuti aiutare, a nostro avviso, meglio i Comuni. Io quello che mi auguro, visto ciò che lei ha detto, è che ci sia l'intenzione di andare in quella direzione e magari anche di arrivare a una modifica della legge approvata a luglio."
48027,XVI,21/11/2024,"COMMERCIO, INFORMAZIONE, Sistema informativo",it,Bertin,Alberto,1966,M,Presidente,1,57,"Punto n. 40. Per l'illustrazione, la consigliera Foudraz."
48027,XVI,21/11/2024,"COMMERCIO, INFORMAZIONE, Sistema informativo",it,Foudraz,Raffaella,1968,F,LEGA VDA,2,3910,"L'iniziativa in questione nasce dopo aver letto la relazione sull'attività dell'Osservatorio regionale permanente sulla legalità e sulla criminalità organizzata di tipo mafioso che è pervenuta a tutti i Consiglieri regionali con una nota trasmessa il 28 ottobre scorso. All'interno della relazione si suggerisce ai decisori politici di valutare la possibilità di dotare la Chambre Valdôtaine dell'applicativo Regionale Explorer (REX), peraltro già in uso a numerose Camere di commercio; diverse sono le Regioni che hanno adottato questo applicativo, l'Umbria, il Lazio, la Campania, la Lombardia, il Veneto, solo per citarne alcune. Uno strumento utile per conoscere meglio le dinamiche interne alla vita delle imprese che operano sul territorio, prevedendo quindi altresì la possibilità di accesso alla piattaforma informatica da parte delle Forze di Polizia, perché tutto questo permetterebbe di incrociare le banche dati delle Camere di commercio, arrivando al registro delle imprese dell'Unione europea. Un applicativo che contiene nomi e numeri che l'ente camerale mette a disposizione delle Forze dell'ordine per stroncare usura, estorsione, commistioni con organizzazioni mafiose, al fine di promuovere azioni di prevenzione e contrasto alla diffusione di fenomeni criminosi nelle attività economiche. Perché emerge comunque da questa relazione che, fin dalle origini, le organizzazioni mafiose hanno perseguito due obiettivi: gestire denaro e potere. Infiltrarsi, radicarsi in territori lontani da quelli di origine, economicamente più floridi, è quindi stata una conseguenza. Non hanno certo usato armi o esplosivi, si sono inseriti nella società portando le famiglie, piantando radici, ottenendo residenza e iniziando a votare. Le mafie, in particolar modo la ' ndrangheta , hanno prediletto le piccole realtà con poche migliaia di abitanti. Questo proprio perché il controllo del territorio va reso quindi visibile e il mafioso, per essere tale, deve essere riconosciuto. Sempre dalla relazione, si evince che comunque la Valle d'Aosta è una regione geograficamente dispersiva, in cui risulta quindi più semplice isolare i soggetti; quindi si ribadisce la necessità di fare rete anche e soprattutto a livello dei singoli Comuni, che sono ovviamente le antenne del territorio, anche attraverso campagne di sensibilizzazione. Si riferisce che un altro aspetto fondamentale è appunto quello di investire sulla cultura e sull'informazione, sfruttando il volano formidabile che è rappresentato dall'Università. Si afferma inoltre che si deve riuscire a capire che, in determinati contesti, possono esserci delle situazioni poco chiare, che quindi devono essere segnalate per essere esaminate da professionisti, come ad esempio la Polizia di Stato, i Carabinieri, la Guardia di Finanza, e queste segnalazioni andranno sviluppate e approfondite. Sempre nella relazione si afferma che oggi si assiste a un avvicinamento cerimonioso da parte della criminalità organizzata, quindi cogliendone magari le difficoltà economiche di un determinato momento e fornendo quindi un supporto all'imprenditore, che accetta, purtroppo, senza essere consapevole di chi è il soggetto con cui sta entrando in relazione. Il territorio quindi deve diventare impermeabile a questi tentativi di infiltrazione. Perché tutto questo? Perché comunque, sempre leggendo la relazione, emerge inoltre che la Divisione investigativa antimafia, nell'ultima relazione semestrale sulle attività svolte che ha pubblicato nel mese di giugno, abbia comunque certificato, una volta di più, come da tempo ormai la Valle d'Aosta sia terreno di caccia per le mafie. Siccome appunto nella relazione viene suggerito di dotare la Chambre Valdôtaine di questo applicativo Regional Explorer, si chiede all'Assessore competente se sia intenzione andare nella direzione suggerita dalla relazione che ho appena citato ed eventualmente con quale tempistica."
48027,XVI,21/11/2024,"COMMERCIO, INFORMAZIONE, Sistema informativo",it,Bertin,Alberto,1966,M,Presidente,3,36,"Per la risposta, assessore Bertschy."
48027,XVI,21/11/2024,"COMMERCIO, INFORMAZIONE, Sistema informativo",it,Bertschy,Luigi Giovanni,1965,M,UV,4,1653,"È un tema che è molto importante, io credo che qualsiasi investimento teso a migliorare le azioni di contrasto alla criminalità e a garantire la legalità e anche la competitività dei territori vada sostenuto. Quindi la sua iniziativa - non dirò come ogni tanto si dice: ""Lo stavamo facendo"" - sicuramente sarà da stimolo per farlo, e lo dico perché ho sentito il Presidente della Chambre, che mi ha detto che è un tema che stanno affrontando. Dico solo che oggi esiste una piattaforma che si chiama ""Telemaco"" e che garantisce l'accesso a tutti i dati della Chambre a tutte le Forze dell'ordine e   una modalità e un'organizzazione che permettono a diverse Istituzioni di lavorare già in maniera costante ed efficace e c'è una buona collaborazione per lavorare in questa direzione. Però i sistemi evolvono, migliorano, ci sono sicuramente nuove modalità che possono essere oggetto di ulteriori investimenti. Da quello che abbiamo capito, sono investimenti abbastanza importanti, che vanno messi nella programmazione del lavoro della Chambre. Noi abbiamo garantito con i progetti di bilancio di questi anni anche una crescita dei finanziamenti alla Chambre, anche quest'anno abbiamo proposto un aumento del contributo di 200 mila euro, quindi sono anche risorse che mettiamo a disposizione di progetti come questi. Ripeto, l'iniziativa sarà da stimolo per andare in questa direzione e migliorare ancora l'organizzazione che si può dare per garantire al nostro territorio tutte le azioni necessarie perché siano ben affrontate con efficacia le azioni di contrasto alla criminalità e, ripeto, per la competitività anche necessaria per il nostro territorio."
48027,XVI,21/11/2024,"COMMERCIO, INFORMAZIONE, Sistema informativo",it,Bertin,Alberto,1966,M,Presidente,5,51,"Per la replica, consigliera Foudraz, ne ha facoltà."
48027,XVI,21/11/2024,"COMMERCIO, INFORMAZIONE, Sistema informativo",it,Foudraz,Raffaella,1968,F,LEGA VDA,6,336,"Ringrazio l'assessore Bertschy, direi che non ho nulla da aggiungere perché la sua risposta mi ha soddisfatta in pieno, quindi veramente chapeau . Andiamo in quella direzione perché è la direzione corretta per aiutare gli imprenditori e per far sì che il nostro tessuto imprenditoriale, ma non solo imprenditoriale, non sia contaminato."
48028,XVI,21/11/2024,SPORT E TEMPO LIBERO,it,Bertin,Alberto,1966,M,Presidente,1,47,"Punto n. 41. Consigliere Brunod, ne ha facoltà."
48028,XVI,21/11/2024,SPORT E TEMPO LIBERO,it,Brunod,Dennis,1978,M,RV,2,2093,"Questa iniziativa fa riferimento all'ordine del giorno ""Ciclovia Baltea di Fondovalle da Courmayeur a Pont-Saint-Martin"", approvato durante la seduta del Consiglio regionale dell'8-9 novembre 2023, in occasione della discussione sul DEFR (Documento di Economia e Finanza Regionale) per il triennio 2024-2026. Questa impegnativa impegnava gli Assessori competenti a fare sinergia tra di loro ""affinché il completamento dell'intero tracciato della Ciclovia Baltea di fondovalle sia una delle priorità del Governo regionale"" e quindi impegnarsi a ""relazionare entro sei mesi alle Commissioni competenti in merito ad alcuni tratti ad oggi ancora non definiti, in modo tale da avere un quadro preciso per poter procedere con le successive fasi per la sua realizzazione e conseguente completamento del tracciato"". Ricordiamo anche la successiva interpellanza discussa in Consiglio regionale a fine luglio 2024, avente come oggetto l'""attuazione dell'impegno assunto con l'approvazione di un ordine del giorno concernente la Ciclovia Baltea di fondovalle"". Tenendo conto delle risposte fornite dall'Assessore competente durante i vari dibattiti in Aula, si chiede quindi all'Assessore competente se vi sia l'intenzione di programmare con il Presidente della relativa Commissione consiliare competente una seduta utile per poter illustrare ed effettuare i dovuti approfondimenti relativi ai tratti ad oggi non ancora definiti della Ciclovia Baltea di Fondovalle, con l'obiettivo di arrivare ad avere un quadro preciso della situazione generale e poter procedere quanto prima con le successive fasi per una sua realizzazione e conseguente completamento del tracciato. Nel caso di risposta affermativa al primo quesito, se vi sia la possibilità di prevedere l'approfondimento in Commissione prima della seduta consiliare dedicata al bilancio di previsione 2025-2027. Proprio l'altro ieri se ne è parlato nelle Commissioni competenti e, vista l'importanza della tematica per quanto riguarda la Regione Valle d'Aosta e tutto il sistema turistico, è più che opportuno affrontare l'argomento in questa sede."
48028,XVI,21/11/2024,SPORT E TEMPO LIBERO,it,Bertin,Alberto,1966,M,Presidente,3,37,"Per la risposta, l'assessore Sapinet."
48028,XVI,21/11/2024,SPORT E TEMPO LIBERO,it,Sapinet,Davide,1976,M,UV,4,4515,"Come ci siamo detti, non era la volontà di ""bruciare"" l'iniziativa, ma semplicemente si sono create le condizioni per poter fare questa seduta di Commissione. Ringrazio i Commissari, i Presidenti di Commissione, martedì scorso, prima poi dei lavori che ci vedranno impegnati per il bilancio e per tutta un'altra serie di dossier che vede la terza Commissione particolarmente attiva. La ringrazio per le varie iniziative e per l'attenzione che pone all'argomento. I mesi intercorsi dall'impegnativa dell'ordine del giorno del Consiglio regionale sono stati utilizzati per dotare l'Amministrazione di un supporto informatico che consentisse a chiunque di poter verificare in tempo reale lo stato dell'arte dell'avanzamento delle opere di realizzazione dell'itinerario ciclabile di fondovalle, classificato di interesse regionale. È infatti ora disponibile sul geoportale SCT della Regione - l'abbiamo visto con i colleghi che erano presenti - un'apposita sezione cartografica che è dedicata e che riporta le informazioni riguardanti tale itinerario, identificando in modo separato i tratti di pista che già sono stati realizzati e che sono regolarmente aperti, i tratti di pista in corso di realizzazione, i tratti di pista ciclabile con progettazioni già approvate e le porzioni di territorio che sono ad oggi scoperte. Tale strumento informativo, mediante apposita predisposizione che permette di differenziare i diversi itinerari, consente da subito agli Enti locali interessati di caricare le piste a carattere locale di loro competenza, facendo potenzialmente assumere a detto strumento un riferimento specifico per gli utilizzatori delle piste ciclabili sull'intero territorio regionale. Un lavoro che poi viene portato avanti con gli Enti locali è quello dei vari collegamenti, degli interventi che, posti a collegamento da quelli che sono gli itinerari comunali all'asse centrale (ne abbiamo parlato in quel progetto che beneficerà dei fondi del Ministero dell'ambiente) a Châtillon, o altri che sono stati portati avanti in fase di assestamento (la passerella che collegherà Fénis, Saint-Marcel a Nus e poi ancora il collegamento, sempre con i fondi ministeriali, che collegherà l'area sportiva di Aymavilles alla pista ciclabile lato Saint-Pierre). Parallelamente, poi, in via di definizione, con la Protezione civile regionale, la predisposizione di una sezione informativa dello strumento qui descritto, che consentirà di agevolare e velocizzare le eventuali operazioni di soccorso da effettuare sull'itinerario di rilevanza regionale mediante una definizione degli accessi e quindi tutti i vari accessi, in modo che i mezzi di discorso possano provvedere in tempi brevi alle operazioni di soccorso, sia sulla cartografia ma sia anche fisicamente sul territorio e della relativa copertura dei tratti di pista. La situazione aggiornata è stata illustrata con la trasmissione di uno schema che abbiamo affrontato appunto in Commissione; in particolare vanno segnalati quelli che sono un po' i tratti critici: il n. 2, quello tra Donnas e Hône, che è attualmente in fase di approfondimento, quello quindi con un finanziamento da acquisire e una situazione ancora che vede il progetto in essere perché, come ci siamo detti, è un tratto territorialmente difficile, di uno sviluppo chilometrico di 4 km. Poi il tratto n. 5, quello tra Montjovet e Saint-Vincent: la situazione progettuale è ancora da sviluppare, ma qui è stato commissionato uno studio geologico del versante della cosiddetta Montgiovetta, proprio per fare sicuramente più che un tentativo per andare a sviluppare il tratto ciclabile in quel tratto, certi di un appeal turistico non indifferente. Qui si tratta di 4 km. E poi i tratti 13, 14 e 15, ovvero Villeneuve-Avise, Avise-Morgex e Morgex-Courmayeur, sui quali i ragionamenti e gli sviluppi verranno fatti parallelamente a quello che è il percorso del Piano regionale dei trasporti. Qui parliamo di 6 km per il tratto Villeneuve-Avise, 5 per Morgex e 7 per il tratto Morgex-Courmayeur; i chilometri andranno poi definiti meglio con la fase progettuale. Come dicevo, il 19 novembre abbiamo svolto quindi una specifica audizione con la Commissione consiliare competente, in cui abbiamo illustrato e abbiamo effettuato i dovuti approfondimenti relativi ai tratti che oggi non sono ancora definiti per quello che è la Ciclovia Baltea. Poi abbiamo, come detto, trattato tutti i punti nello specifico con, direi, un costruttivo ed importante confronto al quale, sicuramente, ne seguiranno altri."
48028,XVI,21/11/2024,SPORT E TEMPO LIBERO,it,Bertin,Alberto,1966,M,Presidente,5,50,"Per la replica, consigliere Brunod, ne ha facoltà."
48028,XVI,21/11/2024,SPORT E TEMPO LIBERO,it,Brunod,Dennis,1978,M,RV,6,4459,"Ovviamente ringraziamo l'Assessore per le modalità e l'approccio che ha sempre nei confronti di questi temi e nel fornire i dati e le risposte. Il discorso che lei ha detto nell'apertura della sua risposta ovviamente è meglio tardi che mai, quindi va benissimo che abbiamo affrontato l'altro ieri in Commissione la tematica. Pensiamo che sia stato fissato questo incontro per cercare di riparare a questo ritardo nell'affrontare la tematica, anche perché, se guardiamo il calendario, vi sarebbero state ancora due date utili prima del bilancio per poter comunque permettere di affrontare in modo naturale e corretto, come avrebbe dovuto essere, l'iniziativa in Consiglio e poi affrontarla in Commissione. Però questo non è l'importante, l'importante è poi arrivare al risultato, quindi portare il tema in Commissione e affrontare la tematica. Quello che un po' ci dispiace - e qui non è una polemica sicuramente nei suoi confronti, perché lei è adesso Assessore che ricopre quel ruolo lì -, qua stiamo parlando di un tema che, come è emerso durante la Commissione, di un iter , per quello che riguarda la Ciclovia di fondovalle, partito vent'anni fa. Quindi lei si trova lì in questo momento, è ovvio che è il nostro interlocutore in merito a questa tematica ed è giusto che ne parliamo insieme. Purtroppo, diciamo con dispiacere, dopo 20 anni apprendiamo che dei tratti a disposizione di questa Ciclovia Baltea di fondovalle, abbiamo 33 km di tratti realizzati su 84, due in fase di esecuzione, 6 che sono in aggiudicazione; poi abbiamo 9 km di tratti progettati ma per i quali bisogna ancora reperire le risorse, 10 km di tratti progettati non finanziati e addirittura 23 km, che sono quelli famosi, i non definiti, che è un po' la situazione che era quando noi abbiamo fatto l'impegnativa lo scorso anno. Questo è un po' il punto su cui noi vogliamo porre l'accento. Cerchiamo di sensibilizzare maggiore attenzione; infatti, parlavamo di Assessorati competenti, perché è vero che il suo Assessorato è quello che va a effettuare la struttura e l'infrastruttura della Ciclovia, ma è un tema che va a interessare ovviamente anche la parte soprattutto del turismo, perché più volte, attraverso iniziative, abbiamo detto che, come Rassemblement Valdôtain, sosteniamo fortemente i grandi eventi sul nostro territorio: il prossimo anno ci saranno diversi eventi di grande importanza, come il Giro d'Italia, le tappe di Coppa del mondo a La Thuile. Quello su cui noi vogliamo porre all'attenzione è che questi grandi eventi, oltre all'aspetto sportivo, devono essere degli eventi che sono delle ottime vetrine, da un punto di vista internazionale, per veicolare al meglio tutto quello che è l'offerta turistica regionale. Quindi sappiamo bene che parte di Ciclovia Baltea di fondovalle sarebbe la base per poi costruire tutto quello che riguarda il sistema del cicloturismo nelle sue varie specialità; perché sappiamo tutti che la bicicletta è una delle prime cose su cui tutti i bambini, le persone, imparano a stare sopra, e la Ciclovia ha delle pendenze, delle caratteristiche tecniche perfettamente ideali per promuovere il cicloturismo; la massa, quindi stiamo parlando di numeri, quindi anche in ottica turistica, va a beneficio di tutto quello che è l'apparato turistico valdostano. Inoltre, stiamo parlando di una disciplina che si può svolgere otto mesi all'anno, quindi anche qui merita tanta attenzione questa specialità, perché sappiamo le ricadute in termini turistici ed economici sulla nostra Regione, che può dare avere a disposizione prima possibile questa Ciclovia di fondovalle. Anche questo poter disporre in modo completo di tutto il progetto permetterebbe poi di completare tutte quelle diramazioni nelle valli laterali, che vanno a completare il sistema cicloturismo di tutta la nostra Regione. Ovviamente, l'ideale sarebbe stato avere almeno una parte completa, per esempio nel fondovalle, che si colleghi con la rete nazionale verso il Piemonte, verso le altre regioni, rispetto a quello che abbiamo oggi, che abbiamo dei tratti incompleti e non collegati, quindi potenzialmente non così forti da un punto di vista turistico. Il nostro suggerimento e la nostra attenzione, che arriverà anche poi con successive iniziative, sempre a livello propositivo, sono per cercare di impegnarsi sia a livello finanziario ma anche fare molta attenzione per cercare di raggiungere il prima possibile questo traguardo, senza che passino altri vent'anni."
48028,XVI,21/11/2024,SPORT E TEMPO LIBERO,it,Bertin,Alberto,1966,M,Presidente,7,184,"Interrompiamo brevemente i lavori del Consiglio per arieggiare i locali. I lavori del Consiglio sono sospesi, riprenderanno a breve. La seduta è sospesa dalle ore 17:08 alle ore 17:28."
48029,XVI,21/11/2024,EDILIZIA,it,Bertin,Alberto,1966,M,Presidente,1,76,"Riprendiamo i lavori. Punto n. 42. Per l'illustrazione, consigliera Minelli."
48029,XVI,21/11/2024,EDILIZIA,it,Minelli,Chiara,1966,F,PCP,2,5946,"L' interpellanza riprende una questione di cui il Consiglio si era occupato più volte lo scorso anno: il progetto dell'edificio The Stone al Breuil, che aveva suscitato molti rilievi critici e su cui ben 1.128 residenti o proprietari di case di Valtournenche avevano espresso la loro contrarietà con una petizione, che è stata depositata presso il Comune il 27 luglio del 2023. L'edificio progettato - lo ricordo a beneficio di chi ci ascolta - aveva un'altezza di ben 30 metri con nove piani e sarebbe stato costruito al posto dell'ex hôtel Fosson, struttura di quattro piani, che sarebbe stata demolita. Il progetto prevedeva il cambio di destinazione d'uso da albergo a edificio ad utilizzo abitativo, perseguendo quindi un obiettivo non coerente con un'ottica di sviluppo rispettosa delle esigenze ambientali, economiche e turistiche di una località già fortemente deturpata da un'urbanizzazione pesante realizzatasi nel corso del tempo. Era un progetto con alcune caratteristiche fortemente negative, così come era stato rilevato dai firmatari della petizione, non soltanto di quella di residenti e proprietari, ma anche di quella online che aveva avuto molte più firme: un impatto ambientale davvero non facile da raggiungere in una realtà già fortemente compromessa come quella del Breuil, un'inopportunità economico-sociale con l'abbandono di un'attività alberghiera a conduzione locale per un investimento in seconde case, destinato ovviamente a un'utilizzazione temporalmente limitata, un'opacità procedurale, tanto che il progetto The Stone è anche oggetto di un'indagine, di un procedimento giudiziario emesso nel 2023 e ancora in corso. L'anno scorso, nel mese di settembre, dopo varie vicissitudini, anche dopo aver commissionato ed esaminato dei pareri legali, alla fine il Comune di Valtournenche aveva negato il permesso di realizzare quest'opera. Poco più di un mese fa, abbiamo poi appreso che il progetto è stato riproposto con la riduzione di un piano, ma rimanendo comunque caratterizzato da una volumetria enorme per un edificio che è totalmente fuori scala nel contesto in cui si intende realizzarlo, e quando parlo di contesto, parlo proprio di dove sta, al centro della località. Abbiamo ricevuto e letto la lettera aperta di residenti e di proprietari di seconde case, datata 27 ottobre, che ricostruisce la vicenda del The Stone e invita tutte le autorità competenti a un'attenta valutazione dei vari aspetti critici. In questa lettera si citano le perizie e le relazioni commissionate appunto da questi residenti e proprietari e redatte da due studi professionali qualificati, quelli degli architetti Mellano-Bruna e dell'ingegner Pozzi. Si afferma, nella lettera, che entrambe queste perizie hanno rilevato che il progetto non calcola le volumetrie dell'interrato che, a rigore di legge, invece, deve essere conteggiato, come confermano varie sentenze della Corte di Cassazione e che portano quindi a superare abbondantemente i 3.000 metri cubi, ciò che è in contrasto con la normativa. Lo scopo dell'interpellanza che abbiamo presentato è quello di sollecitare un'iniziativa della Regione per evitare che si arrivi a un risultato negativo. L'assessore Sapinet in una lettera indirizzata qualche tempo fa, qualche giorno fa, al consigliere Distort che chiedeva un esame della problematica in Commissione - magari avendo delle idee che non collimano con le mie, ma comunque con richiesta di un approfondimento in Commissione -, ha affermato che la Regione non ha una competenza diretta nel rilascio del permesso di costruzione, però è anche indubbio che la Regione autonoma Valle d'Aosta ha invece competenza primaria in materia di urbanistica e di tutela del paesaggio e che non può ignorare, a nostro avviso, e nemmeno fare da silente spettatore, rispetto a quello che accade in una località importante come il Breuil. Il problema, oltretutto, va ben al di là del caso specifico del progetto The Stone, riguarda il futuro di tutto il Breuil e la necessità di una rigenerazione. Se si vuole fare qualcosa di serio per evitare l'aggravamento della situazione e programmare un recupero urbanistico della località, bisogna in qualche modo cominciare a pensarci e a esprimersi. Aggiungo poi che, nei giorni scorsi, insieme al collega Distort, in qualità di membri della terza Commissione, in rappresentanza dei gruppi di opposizione, abbiamo firmato una lettera indirizzata al Presidente della terza Commissione proprio per richiedere un approfondimento normativo sugli atti relativi alla prosecuzione dell' iter autorizzativo di The Stone che tenga conto anche delle perizie citate. La richiesta è stata messa all'ordine del giorno della prossima Commissione di martedì prossimo ma ovviamente, al di là di questo, il senso e l'importanza delle domande poste nell'interpellanza mantengono tutta la loro ragion d'essere. Chiediamo quindi se la Regione, al di là della Soprintendenza, si è chinata sul complesso del dossier , se gli uffici regionali hanno acquisito, esaminato e valutato i pareri e le perizie elaborate dagli architetti Mellano-Bruno e dall'ingegner Pozzi, nonché i due pareri legali commissionati dal Comune di Valtournenche. Chiediamo inoltre se la Regione ha avviato un'interlocuzione con il Comune di Valtournenche al fine di realizzare un esame congiunto di un progetto che ha una valenza regionale e la cui autorizzazione costituirebbe anche un precedente. Che cosa si intende fare per intervenire rispetto al disordine urbanistico della conca del Breuil e nell'immediato e, anzitutto, per evitare un aggravamento della situazione con la realizzazione di edifici come questo. Infine, se non si ritiene opportuno un intervento legislativo urgente per ovviare alle conseguenze negative determinate anche dalla normativa e rispetto all'esigenza di una parte del territorio in alcune realtà, è evidente, e mi riferisco a titolo esemplificativo, a situazioni come quelle di Valtournenche e di Courmayeur."
48029,XVI,21/11/2024,EDILIZIA,it,Bertin,Alberto,1966,M,Presidente,3,37,"Per la risposta, l'assessore Sapinet."
48029,XVI,21/11/2024,EDILIZIA,it,Sapinet,Davide,1976,M,UV,4,6793,"Nelle premesse dell'interpellanza viene ricostruita la storia recente dell'intervento sull'ex hôtel Fosson del Breuil, sottolineando la negatività del progetto proposto, che prevede la trasformazione di un'attività alberghiera in abitazione e l'incoerenza, con un'ottica di sviluppo rispettosa delle esigenze ambientali, economiche e turistiche della località. Devo però evidenziare che il cambio di destinazione previsto è coerente con il piano regolatore comunale, pertanto rispettoso delle competenze e delle scelte di pianificazioni comunali. Come abbiamo già affermato in altre occasioni, sempre su questa questione, in merito al progetto The Stone a Valtournenche, si ribadisce la non competenza degli uffici regionali che si occupano di pianificazione territoriale, una non competenza a esprimersi su procedimenti per il rilascio del permesso di costruire in corso. La legge regionale 11/1998, ad oggi vigente, stabilisce che la Regione possa intervenire sugli atti comunali riguardanti la materia urbanistica ed edilizia ai sensi dell'articolo 89, ovvero annullamento di provvedimenti comunali, solo su deliberazione o altri provvedimenti comunali già rilasciati e passibili di annullamento per non conformità alle disposizioni di legge. Il caso di specie non corrisponde per nulla a quanto previsto dalla legge, poiché non risulta esservi stato alcun rilascio di titolo abilitativo. Devo ricordare nuovamente che la competenza al rilascio del permesso di costruire è in capo al Comune, secondo le procedure definite dalla legge regionale 11/1998. La Regione non ha titolo per intervenire nell'ambito di una procedura di rilascio di permesso di costruire, fatta salva l'autorizzazione paesaggistica già rilasciata dalla Soprintendenza per i beni e le attività culturali. Inoltre, la struttura regionale non ha avuto occasione di esaminare il progetto The Stone, non essendo stata coinvolta nel procedimento di rilascio del permesso di costruire; non è quindi possibile prefigurare la redazione di una relazione specifica sul progetto. Venendo però ai quesiti, riguardo al primo, non è stato consegnato alcun parere o perizia agli uffici regionali, ma si ritiene anche, come detto, che non vi sia competenza a entrare nel merito di tali pareri che invece possono supportare l'azione comunale. Sul secondo quesito, occorre precisare che tra le competenze delle strutture regionali non rientra specificatamente l'azione di supporto e consulenza, pur non essendosi mai sottratte, le strutture, a confronti e a interlocuzioni con gli Enti locali, se ovviamente interpellati da questi ultimi, fermo restando il rispetto della professionalità e delle competenze comunali. Per quanto riguarda il progetto in questione, non si ravvisa, inoltre, la valenza regionale del progetto, che è un'iniziativa analoga ad altre realizzate o in corso in altri Comuni valdostani. L'azione delle strutture in questo momento è incentrata proprio a ragionare sugli strumenti urbanistici generali che permettano alle Amministrazioni locali di gestire al meglio il loro territorio. Col quesito n. 3, si richiede un intervento rispetto a un presunto disordine urbanistico, travalicando di fatto le competenze comunali in materia di pianificazione locale, come ho già diverse volte affermato in questa risposta. La Regione definisce le linee generali di gestione del territorio attraverso gli strumenti di pianificazione sovraordinata previsti dalla legge. In tale senso, come Amministrazione regionale, si sta facendo quanto stabilito dalle norme, avendo ad esempio avviato la revisione del Piano territoriale paesaggistico regionale e della legge regionale in materia di urbanistica, in particolare, come già detto, ad una prima revisione essenziale della legge regionale 11 che sarà portata alla discussione del Consiglio regionale. A tal proposito, vorrei ribadire che le strutture stanno lavorando proprio per ultimare un primo testo sul quale poi verrà avviato il confronto con i diversi portatori di interessi, un lavoro le cui tempistiche sono maggiori rispetto alle previsioni proprio per le varie interlocuzioni che ci sono e le correlazioni tra la revisione della legge 11 e poi anche, tra le altre cose, il tavolo di lavoro istituito proprio in occasione della revisione della delibera che andava a normare il Piano casa, il tavolo di lavoro istituito in particolare proprio per attenzionare e andare incontro a quelle che erano le esigenze espresse dai due Comuni, ovvero il Comune di Courmayeur e il Comune di Valtournenche. Per quel che riguarda il quarto quesito, è stato appunto istituito, parallelamente alla delibera che ha, di fatto, portato avanti il discorso sul Piano casa, un tavolo di lavoro con le due Amministrazioni comunali di Courmayeur e di Valtournenche, proprio con l'obiettivo di esaminare e approfondire le questioni connesse all'applicazione di alcune norme urbanistiche rispetto alle esigenze turistiche dei due centri. Due realtà sicuramente diverse dalle altre, due Comuni che hanno fatto notare e portato all'attenzione quelle che sono le criticità che ben conosciamo, quindi un confronto che è stato avviato in tale sede ha già evidenziato alcuni nodi critici e anche ipotizzando alcune possibili azioni per mitigare gli effetti ritenuti maggiormente negativi di alcune norme urbanistiche. Poi, a breve, potremo informare il Consiglio sulle possibili misure individuate o proposte di misure, proprio di concerto con i Comuni e non imposte ai Comuni. Tutto ciò si ipotizza che possa andare a mitigare quelle che sono le criticità che risalgono, è bene ricordarlo, a scelte effettuate anni fa, quindi proposte di norme che potranno, se portate avanti, essere inserite all'interno di quella che è la manutenzione. Questo per dire che non si è silenti, che non si è spettatori, ma si agisce nell'ambito delle proprie competenze, con tutta la volontà di mettere le strutture a disposizione di questi Comuni, e ringrazio anche i colleghi che parteciperanno a questo tavolo. Abbiamo fatto un grande lavoro per quel che è la delibera relativa al Piano casa, convinti che se in due Comuni su 74 il Piano casa ha portato delle criticità (e quindi siamo pronti ad affrontarle e risolverle), negli altri 72 il Piano casa (e anche in questi  due, con l'applicazione degli altri articoli) ha generato anche dei benefici per la comunità valdostana: ricordiamo un risparmio del consumo del suolo pari a 128 campi di calcio in 14 anni di applicazione o che la Regione Valle d'Aosta è l'unica Regione dove il Piano casa viene applicato nei centri storici, proprio con quell'obiettivo, che direi comune, di rilancio dei nostri borghi. Si procede quindi con il tavolo di lavoro, con la modifica della legge 11, proprio per andare incontro a quello che è in parte anche quanto da lei sostenuto."
48029,XVI,21/11/2024,EDILIZIA,it,Bertin,Alberto,1966,M,Presidente,5,36,"Per la replica, consigliera Minelli."
48029,XVI,21/11/2024,EDILIZIA,it,Minelli,Chiara,1966,F,PCP,6,4032,"Assessore, lei immaginerà che io non sono assolutamente soddisfatta dalla sua risposta. Lei ha dato una risposta, come ha fatto peraltro già in altre occasioni, estremamente burocratica, in punta di normativa, diciamo così, citando quelle che sono le competenze, dal punto di vista della legge, dicendo che si è agito rimanendo strettamente all'interno dei paletti e del perimetro che certe norme impongono. Io le dico però che è difficile non pensare che si è spettatori silenti di fronte a tutto questo, lo dimostra il fatto che non c'è stata nemmeno la volontà, da parte della Regione, di acquisire a livello anche di informazione, di possibilità di esaminare dei documenti, quelle perizie. Io mi chiedo come è possibile che non ci sia, da parte della Regione, l'interesse anche a capire esattamente che cosa dicono perizie importanti su un progetto che lei mi ha detto non ha una valenza regionale. Eh beh, che non sia una valenza regionale la presenza di una struttura così impattante, come potrebbe essere quella del Breuil in quel contesto...! A me sembra che abbia una valenza (valenza significa importanza) e un'importanza per tutta la nostra Regione, quello come altri che hanno impatti importanti e che generano problemi sul territorio. Lo dimostra il fatto che intorno a questo progetto c'è, c'è stato e credo ci sarà un grande dibattito. Lei mi dice ""nessuna perizia è stata consegnata"": ho capito, io mi chiedo come mai non è stato chiesto al Comune di Valtournenche di trasmettere sia quelle perizie, sia i pareri legali, se non altro proprio per accompagnare, non per imporre qualche cosa al Comune, ma per accompagnare le azioni del Comune. E poi lei dice ""il risultato di certe situazioni, che possono essere di compromissione del territorio, sono frutto di scelte che sono state effettuate anni fa"": non abbiamo dubbi, ma proprio perché c'è stato qualche cosa che non ha funzionato, dovrebbe essere interesse della Regione cercare di aiutare a fare una pianificazione ordinata e una urbanistica altrettanto ordinata. Secondo me, quindi, è negativo che la Regione non si sia attivata nemmeno a scopo informativo, siamo convinti che dovrebbe invece prendere in mano questo dossier , dovrebbe occuparsi del disordine urbanistico. A nostro avviso, le competenze per fare questo ci sono e non agire dal punto di vista politico per noi è grave. Le dico di più, io credo che bisognerebbe avere il coraggio e la forza di chiedere anche al Comune di sospendere cautelativamente quella decisione; lei ha detto che al momento non è stato rilasciato alcun titolo, ma leggiamo dai giornali che questa cosa sarà a breve, perché c'è un parere favorevole della Commissione edilizia. Un'ultima cosa sulla questione della Legge Casa, ne abbiamo parlato, abbiamo presentato delle mozioni, abbiamo discusso quando c'è stata la delibera sulla Legge Casa e tengo a precisare che non abbiamo mai detto che quella legge debba essere buttata alle ortiche. Abbiamo sostenuto che per quello che riguarda situazioni in tanti Comuni, e lo dico sapendo quello di cui parlo perché ho amministrato in un piccolo Comune, e c'è utilità per tutta una serie di questioni, per degli ampliamenti, per la possibilità di utilizzare degli edifici che altrimenti non avrebbero nemmeno i requisiti minimi per essere utilizzati, ma ci sono delle storture, ci sono state, non c'è stata un'azione di monitoraggio puntuale, come la legge aveva previsto, e come il legislatore si era preoccupato in quel momento di fare. Ben venga il fatto che nella delibera sulla Legge Casa si siano fatti degli aggiustamenti, ben venga il tavolo con le Amministrazioni di Valtournenche e di Courmayeur che non a caso hanno sollevato il problema, non a caso; però, a nostro avviso, ci deve essere anche una riflessione più profonda su quella che è la legge e andare a capire se, dal punto di vista regionale, perché possiamo farlo, mantenendo alcuni punti fermi, andare ad incidere su altri, al di là della delibera, perché esistono le delibere ma poi esistono anche le leggi."
48029,XVI,21/11/2024,EDILIZIA,it,Bertin,Alberto,1966,M,Presidente,7,31,Un minuto per una precisazione.
48029,XVI,21/11/2024,EDILIZIA,it,Sapinet,Davide,1976,M,UV,8,513,"Solo per precisare perché la collega poi ha piacere di riprendere la parte di risposta che non le è gradita. Qui, come detto, non siamo né silenti, né spettatori, tant'è vero che c'è un tavolo di lavoro che sta lavorando sul caso Valtournenche, in particolar modo Breuil-Cervinia, e sul caso Courmayeur, che a breve proprio porterà una proposta di modifica e integrazione nell'ambito della revisione della 11. Per quel che riguarda il monitoraggio, è stato effettuato e anche bene dalla quasi totalità dei Comuni."
48029,XVI,21/11/2024,EDILIZIA,it,Bertin,Alberto,1966,M,Presidente,9,35,"Consigliera Minelli, ne ha facoltà."
48029,XVI,21/11/2024,EDILIZIA,it,Minelli,Chiara,1966,F,PCP,10,703,"No, guardi, sul monitoraggio possiamo metterci a discutere in un altro momento, ma il monitoraggio che era previsto dalla legge, con tutti i crismi che erano stati fissati, non è stato effettuato nel tempo, e questo lo dicono gli atti, non lo dico io. Sulla questione di quello che può non piacere a me della risposta, rilevo che non piace a lei, perché nel momento in cui lei mi dice ""non siamo stati silenti"" e io le dico di sì, a lei non piace che glielo si dica, ma se voi mi dite che non avete manco acquisito delle perizie, almeno per visionarle, cosa che noi abbiamo chiesto di fare anche poi con un approfondimento in Commissione, è un problema vostro, però a mio avviso questo è essere silenti!"
48030,XVI,21/11/2024,"AMBIENTE, Stoccaggio e smaltimento rifiuti",it,Bertin,Alberto,1966,M,Presidente,1,63,"Punto n. 43. Per l'illustrazione, consigliera Erika Guichardaz."
48030,XVI,21/11/2024,"AMBIENTE, Stoccaggio e smaltimento rifiuti",it,Guichardaz,Erika,1976,F,PCP,2,3693,"La discarica di Pompiod è da tempo al centro di un importante dibattito pubblico e amministrativo. Ricordo che è oggetto di due messe in sicurezza e di un processo che ha fatto emergere irregolarità amministrative e gestionali, a partire dagli atti relativi alle concessioni e ai relativi rinnovi. In un comunicato di Valle Virtuosa di qualche giorno fa, tutte queste criticità sono ben evidenziate e le riporto: il mancato aggiornamento della valutazione di impatto ambientale, nonostante l'aumento dei volumi, i cambiamenti morfologici e l'ampliamento delle tipologie di rifiuto, trasformando di fatto la discarica per inerti in una discarica per rifiuti non pericolosi, il mancato rispetto dei criteri di ammissibilità per rifiuti inerti, il contrasto con il Piano regionale di gestione dei rifiuti, la non conformità ai criteri costruttivi, in particolare riguardo all'ubicazione, alle CER autorizzate e alle deroghe concesse, l'inadeguata distanza dall'abitato e dall'area agricola, in violazione del principio di precauzione, il controllo delle barriere di confinamento e delle polveri, il rischio di instabilità, il monitoraggio inadeguato delle acque sotterranee, i conferimenti non autorizzati accertati dalla Procura quali terre e rocce da scavo contaminate da mercurio, scorie diffusione con antimonio, pietrisco contenente fibre di amianto, scorie non trattate con valori di PH tali da rendere il rifiuto pericoloso, rifiuti da dissabbiamento con idrocarburi pesanti e oli minerali oltre i limiti consentiti. A questi vanno aggiunti i disagi per la popolazione e l'incompatibilità con gli obiettivi turistici di quella zona, oggetto peraltro di valorizzazione turistica e culturale del territorio, visto che ci troviamo tra il Castello di Aymavilles e i meravigliosi vigneti di Pompiod. In Commissione ora stiamo discutendo un aggiornamento del volume quarto del Piano regionale dei rifiuti che declassa alcuni fattori di esclusione in fattori di attenzione, in caso di rinnovo, e lo studio commissionato dalla Regione all'ARPA per la riorganizzazione delle discariche di inerti in Valle d'Aosta, redatto proprio dall'ARPA a supporto del percorso teso a individuare possibili soluzioni per la riqualificazione dell'area di Pompiod. Lo stesso ipotizza che la discarica di Pompiod diventi una discarica di inerti a gestione pubblica, che riceva unicamente rifiuti prodotti nel territorio valdostano, evidenzia che nell'analisi non sono stati considerati gli aspetti relativi agli iter tecnico-amministrativi eventualmente necessari per la loro effettiva disponibilità. Dichiara che la discarica di Pompiod rappresenta l'opzione approntabile in tempi più brevi e risulta funzionale a garantire la continuità di servizio nel breve periodo. Visti tutti i fattori ostativi all'insediamento, rinnovo o nuova concessione di qualsiasi tipo di impianto nel sito di Pompiod e della necessità di una definitiva e puntuale realizzazione di opera di bonifica e gestione post operativa, completa di piano di controllo trentennale in puntuale osservazione di tutte le normative nazionali e locali in materia, come più volte evidenziato, fra l'altro, dai vari Comitati che si sono susseguiti anche in questi periodi in audizione, chiediamo al Governo regionale se gli uffici deputati hanno verificato tutti gli aspetti relativi agli iter tecnico-amministrativi necessari per l'effettiva disponibilità della discarica di Pompiod e gli esiti degli stessi, quali siano le procedure che si intendono avviare perché la discarica di Aymavilles-Pompiod diventi una discarica di inerti a gestione pubblica, e sottolineo a gestione pubblica, che riceva unicamente rifiuti prodotti nel territorio valdostano."
48030,XVI,21/11/2024,"AMBIENTE, Stoccaggio e smaltimento rifiuti",it,Bertin,Alberto,1966,M,Presidente,3,37,"Per la risposta, l'assessore Sapinet."
48030,XVI,21/11/2024,"AMBIENTE, Stoccaggio e smaltimento rifiuti",it,Sapinet,Davide,1976,M,UV,4,8069,"Ringrazio innanzitutto la collega per l'iniziativa che ci permette di tornare sull'argomento, l'argomento che abbiamo trattato in un'apposita seduta della terza Commissione consiliare nella quale, ahimè, lei era assente e mi dispiace, perché è proprio in quell'occasione che abbiamo presentato lo studio ARPA dicendo un po' quanto oggi riporterò, quindi è bene riparlarne in modo che anche lei possa essere aggiornata nella sede ufficiale. Un'analisi che è stata sviluppata nell'ambito di un'azione prevista nel Piano rifiuti. Il Piano regionale di gestione dei rifiuti prevede che tale azione sia sviluppata di concerto da CELVA e Regione e per dare concretezza a tale azione è stato appunto chiesto all'ARPA di sviluppare uno studio a supporto delle decisioni che gli enti pubblici, titolari delle discariche, sono chiamati ad assumere per una loro riorganizzazione; in realtà poi gli studi sappiamo bene essere due, una prima fase alla quale ha fatto seguito la seconda. Ho visto il suo richiamo alla delibera di Giunta regionale 1.224 del 17 ottobre 2022 che è la proposta di intervento di riqualificazione ambientale presentata dal Comune di Aymavilles, ritenuta condivisibile dal gruppo di lavoro; presuppone il riempimento della discarica con un'adeguata - ma seppur ridotta rispetto al profilo autorizzato, quindi ridotta - riprofilazione del terreno nella sua configurazione originale. Ecco che quindi l'utilizzo di materiale inerte, e lì ci fermiamo, perché questa è la grande partita che si sta giocando, può rappresentare sicuramente un elemento di opportunità. A pagina 15 della fase 2 dello studio ARPA c'è poi un'espressa richiesta del Comune di Aymavilles, che parla di una variazione volumetrica, ovviamente che è intesa come variazione in ribasso, quindi un'ulteriore minor capienza, che è proprio una richiesta che nel confronto in atto è stata posta al tavolo dai due Comuni, Aymavilles e Jovençan, con i quali si è lavorato e si lavora costantemente, e ovviamente l'intenzione è quella di accogliere quanto questi Enti locali, ma anche gli altri, hanno proposto in modo estremamente costruttivo. Tale soluzione era stata poi proposta dall'Unité des Communes Grand-Paradis quale risposta a evidenti, concrete e immediate esigenze espresse dal proprio territorio, rese ancor più evidenti dal recente evento alluvionale. Tale indicazione è individuata come una soluzione temporanea, una soluzione transitoria, nelle more dell'approntamento della discarica di Arvier, in una sorta di staffetta, nella quale si ipotizza un arco temporale, relativamente contenuto, per il riempimento e per quel recupero ambientale che tutti noi auspichiamo del sito di Pompiod, appunto, per consentire quella che è una riqualificazione dell'area in tempi relativamente contenuti. Abbiamo appreso poi di un comunicato stampa di alcune associazioni con delle accuse di una gestione poco trasparente, sicuramente un titolo che ha un certo effetto nell'ambito dello studio ARPA, credo che sia accettabile esprimere del dissenso e confrontarsi, ma rimandiamo con forza al mittente le accuse di poca trasparenza, quindi prendiamo atto dell'approccio, ma qui si lavora a delle soluzioni, perché decidere di non decidere credo sarebbe peggio, però si garantisce assolutamente che non verrà meno quell'azione di confronto, quella ricerca di condivisione, non facile, con le varie associazioni, ma va detto, lo dice spesso anche il collega Aggravi, che la tematica non è esclusiva e riservata a qualcuno, ma è bene che anche altre forze politiche, di cui si apprezza magari un approccio diverso, affrontino la questione. Uno studio di fase 2, quello di ARPA che, ribadisco, essere uno studio tecnico di supporto alle scelte gestionali che fa seguito, come dicevo, alla prima parte, dove si tracciava una sorta di carta d'identità di tutte le discariche inerti presenti in Valle d'Aosta. Preso atto di tutto ciò, la fase 2 prosegue un percorso che ha l'obiettivo di dare soluzioni al problema della gestione dell'inerte che coinvolge il territorio, gli Enti locali, ma soprattutto coinvolge anche il mondo imprenditoriale, di cui non ci dobbiamo dimenticare e di tutta la nostra regione, una regione che oggi, questo va ricordato, esporta due terzi dell'inerte che produce fuori regione. Ho la sensazione quasi che dia fastidio, che il percorso fatto con ARPA possa intravedere delle possibili soluzioni, soluzioni non facili, ma sulle quali ovviamente ci impegneremo per arrivare all'obiettivo. Il problema quindi va affrontato anche sviluppando in parallelo l'attività del riciclo, l'abbiamo detto e lo ribadiamo con forza, l'utilizzo del materiale derivante, così come fatto durante l'emergenza dell'alluvione del 29 e del 30 giugno, con la ricostruzione della strada regionale di Cogne, con l'inserimento dell'utilizzo di tale materiale nei capitolati d'appalto delle opere pubbliche, così come ci chiede il territorio e ci chiedono anche quelle imprese con le quali stiamo lavorando. Ricordo infine che la legge regionale sui servizi associati dispone che tale operazione sia gestita operativamente dagli Enti locali in forma associata. Venendo ai quesiti, sul primo quesito, lo studio ARPA è, per quanto detto in premessa, un'analisi che deve essere innanzitutto fatta propria dagli Enti locali, Enti locali che sono stati protagonisti del confronto, con contributi costruttivi, un approccio pragmatico, un percorso che vuole giungere a soluzioni, obiettivi di un'azione politica portata avanti dall'Amministrazione regionale e da tutti i territori. A seguito di una condivisione da parte di tutti i 74 Comuni della nostra Regione, può in effetti partire quella che viene definita come fase operativa, relativa all'avvio delle azioni necessarie per la sua attuazione. Iter tecnico-amministrativi per la sua attuazione dipendono dal modello gestionale, un modello gestionale che CELVA, dopo i confronti con la Regione Autonoma Valle d'Aosta e le sue strutture, riterrà di adottare con la disponibilità di detti uffici regionali a fornire un supporto ed esplicitare quell'azione di coordinamento che è prevista dall'articolo 16 della legge 6/2014. Per quel che riguarda il secondo quesito, le procedure da avviare perché la discarica di inerti di Aymavilles-Pompiod diventi una discarica a gestione pubblica, sono anch'esse dipendenti dal modello gestionale che il sistema degli Enti locali, come dicevo, dopo il confronto e il lavoro in corso con l'Amministrazione regionale e con le sue strutture, riterrà di adottare. Un sistema gestionale che coinvolgerà anche tutti quei siti che, preso atto delle nuove normative, andranno verso un recupero ambientale, quindi non parliamo di chiusura per gli altri siti, ma di un recupero ambientale, considerata la non sostenibilità tecnico-economica che le due fasi di studio ARPA ci dimostrano; quindi una visione non più solo territoriale, non più del singolo Comune, ma una visione regionale che deve essere portata avanti per garantire una piena sostenibilità e anche delle tariffe interessanti per il mondo imprenditoriale valdostano. È un obiettivo difficile, è un obiettivo ambizioso, ma è quello di risolvere le criticità passate anche del sito di Pompiod e quello della gestione dell'inerte in Regione. Come detto, dobbiamo lavorare al fine di essere autonomi nello smaltimento dell'inerte che produciamo, favorire il riuso del materiale di riciclo e mettere in atto tutte le azioni possibili, nell'ambito delle nostre competenze, al fine di evitare conferimenti da fuori Regione e per dare ai territori coinvolti le giuste e doverose garanzie di sicurezza, che sono nel cuore di tutti noi. Il tutto va portato avanti per gli Enti locali e insieme a loro. I Sindaci, così come l'esecutivo regionale, governano dei territori che aspettano risposte e anche soluzioni concrete, quindi ben venga un confronto, ma che sia corretto e costruttivo, così come è con le associazioni e con il mondo ambientalista, ma che sia questo un confronto finalizzato al raggiungimento di soluzioni concrete che noi dobbiamo e vogliamo raggiungere."
48030,XVI,21/11/2024,"AMBIENTE, Stoccaggio e smaltimento rifiuti",it,Bertin,Alberto,1966,M,Presidente,5,45,"Per la replica, consigliera Erika Guichardaz."
48030,XVI,21/11/2024,"AMBIENTE, Stoccaggio e smaltimento rifiuti",it,Guichardaz,Erika,1976,F,PCP,6,3122,"Guardi Assessore, come lei ben sa, io non sono un Commissario della terza Commissione, lo è la mia collega che, prontamente, mi ha riportato quanto è stato detto e poi ho il dono di comprendere quando leggo, quindi ho letto sia il verbale che lo studio ARPA, sinceramente il fatto che io per una volta non fossi presente in una Commissione spero mi venga concesso. In tutto questo, Assessore, manca un pezzo, che io speravo che lei oggi ci dicesse. Guardate nelle procedure di VIA che ci sono in questo momento in discussione in Valle d'Aosta, troviamo il rinnovo della discarica di Pompiod, e tutto quello che lei ha detto, viene prontamente smentito in quel rinnovo. I CER diventano 68 e fra questi troviamo anche i fanghi rossi, i rifiuti industriali, troviamo addirittura che la discarica è previsto che venga esaurita in dieci anni, nel rinnovo si prevede che finisca in tre anni. Allora mi chiedo: vuol dire che forse arriveranno anche i rifiuti da fuori, perché sotto questo punto di vista, chissà, forse potrebbe succedere anche questa, ma poi ho avuto anche il tempo di analizzarlo, perché mi sono chiesta: ma come mai continuano a venire in audizione e non ci dicono di questa procedura di VIA? Ho pensato che non lo sapeste. Allora io mi sono messa anche a studiare quella procedura di VIA. Le deroghe rimangono, quindi abbiamo atti della Procura che ci dicono che quella autorizzazione, così come è stata fatta, non esiste, le deroghe rimangono. Come dicevo, rimangono 68 CER, vengono considerati quindi autorizzati tutti i CER che non erano stati autorizzati, perché io ricordo che gli unici CER autorizzati sono gli undici della prima discarica, della prima autorizzazione, chiusa anch'essa e di cui sappiamo benissimo. Ho ricordato che stiamo parlando di due messe in sicurezza e noi cosa facciamo? Premiamo chi, in questi anni, molto probabilmente quella discarica non l'ha gestita al meglio. Si afferma poi che le autorità competenti hanno escluso la sussistenza di potenziali impatti derivanti dall'impianto e ritengono addirittura superflua ogni ulteriore verifica ambientale. Questo si legge in quel rinnovo. Poi lascio anche agli altri leggersi con attenzione, perché, come lei potrà immaginare, ci saranno delle osservazioni rispetto a quel rinnovo, però sinceramente io mi chiedo di cosa stiamo parlando. Lo studio dice una cosa, non si tiene conto dei documenti tecnici-amministrativi e, oltretutto, nella procedura di rinnovo, troviamo qualcos'altro. Mi sembra che ci stiate prendendo in giro, questa è la mia impressione. Rispetto alla gestione pubblica, non ha risposto, in sostanza. Sinceramente - o poi forse è un limite mio, chiederò e andrò a riascoltarmi -, non mi ha detto di chi diventerà la proprietà di quella discarica, o per lo meno io non l'ho assolutamente capito. Avremo una nuova audizione in Commissione, ne parleremo di nuovo, quindi chissà che magari qualcuno non si degni di venire in Commissione e di illuminarci anche rispetto a tutte queste tematiche. Invito naturalmente i colleghi che fanno parte della terza Commissione a leggersi con attenzione quella procedura di VIA."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Bertin,Alberto,1966,M,Presidente,1,46,"Punto n. 44. Consigliere Ganis, ne ha facoltà."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Ganis,Christian,1973,M,FI,2,3874,"Torniamo a trattare un tema che non possiamo più permetterci di ignorare, un tema che riguarda la qualità della vita di tantissimi cittadini valdostani. Sto parlando dei problemi legati al traffico sulla strada regionale n. 20, in particolare nel tratto compreso tra Gressan e Pont-Suaz. Questo tratto di strada, ogni mattina e ogni sera, si trasforma in un lungo serpentone di veicoli bloccati, con automobilisti costretti a sopportare disagi che si ripetono. La situazione è ben nota a tutti noi, tanto già che l'11 gennaio 2024 abbiamo discusso in quest'Aula una mozione, nella quale chiedevamo l'attivazione di un tavolo di lavoro con i Comuni della Plaine, la Giunta regionale e il Comune di Aosta, per trovare una soluzione condivisa. Purtroppo, da allora poco o nulla è stato fatto, e questo non è solo un disagio: ogni giorno centinaia di famiglie vedono le loro vite condizionate da questo problema. Ci sono lavoratori che arrivano in ritardo, genitori che faticano a portare i loro figli a scuola in orario, anziani che non riescono a raggiungere i servizi essenziali senza dover affrontare tempi di attesa interminabili. La mattina, dopo le ore 07, e il pomeriggio al rientro, la strada regionale n. 20 diventa un imbuto dove il traffico si paralizza e tutto sembra fermarsi. Vogliamo parlare poi dell'inquinamento che causano le auto ferme? E poi parliamo di sostenibilità e di svolta green . Tra l'altro, non è accettabile che nel 2024 ci siano cittadini che devono sacrificare ore preziose della loro giornata a causa di una viabilità inefficiente e di interventi che, ad oggi, restano soltanto promesse non mantenute. Le segnalazioni, da parte dei cittadini valdostani, sono state tantissime, ricordo anche le varie iniziative presentate dalle forze di opposizione. Queste non sono semplici lamentele, sono grida di aiuto, storie di vita che ogni giorno devono fare i conti con il disagio, lo stress . Le lunghe code poi significano non solo perdita di tempo, ma anche un aumento drammatico dell'inquinamento atmosferico. I veicoli fermi emettono costantemente gas nocivi, peggiorando appunto la qualità dell'aria. Non possiamo quindi ignorare il fatto che questo ha un impatto diretto sulla salute dei nostri concittadini, in particolare dei giovani, dei bambini, degli anziani. Inoltre, l'inquinamento acustico, prodotto dai continui colpi di clacson e dal rumore dei motori, crea un ambiente insostenibile per chi vive e lavora lungo questo tratto di strada. Non stiamo parlando solo di un problema di viabilità, ma di una vera e propria emergenza ambientale e di salute pubblica. Il disagio si traduce in un aumento dello stress per chi è in coda, una riduzione del benessere per chi risiede nelle vicinanze e una percezione sempre più negativa di chi ci amministra. Nel 2018, con la deliberazione n. 1680 del 28 dicembre, la Giunta regionale aveva approvato un piano d'azione per la gestione ambientale sulla strada regionale n. 20, definendola un asse stradale principale. Questo riconoscimento faceva sperare in interventi rapidi, efficaci, ma purtroppo siamo ancora qui a parlare degli stessi problemi. Più di 3 milioni di veicoli transitano ogni anno su quella strada, ma, nonostante questo dato allarmante, gli interventi concreti sono rimasti solo sulla carta. Dove sono appunto le soluzioni che erano state promesse ai cittadini? In base quindi a queste considerazioni... chiedo un po' di silenzio, Presidente, grazie, un po' di silenzio in Aula, grazie. Interpelliamo quindi il Governo regionale per conoscere quali siano state ad oggi le azioni e gli interventi messi in campo per risolvere quest'importante quanto impattante criticità sulla strada regionale n. 20 e quale intende porre in essere per dare una soluzione definitiva al traffico del tratto sopra richiamato. Dalle ore 18:12 assume la presidenza il Vicepresidente Paolo Sammaritani."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Sammaritani,Paolo,1959,M,Presidente,3,48,"Per il Governo, la parola all'assessore Sapinet."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Sapinet,Davide,1976,M,UV,4,5874,"Le criticità relative alla circolazione lungo la strada regionale n. 20, che è oggetto di questa interpellanza, sono già state discusse in diverse occasioni in questo Consiglio, ma volentieri torniamo sul punto, proprio per cercare di dare risposte puntuali e rinnovare quelli che sono gli impegni anche concreti. I maggiori rallentamenti si concentrano nell'area tra la rotonda e il ponte di località Pont-Suaz nel tratto di collegamento con la viabilità di ingresso alla città di Aosta e, come ricordato dal proponente, si determinano in particolare in alcune specifiche fasce orarie dei giorni lavorativi. La risposta a tali criticità deve intervenire in diverse direzioni e coinvolgere più attori, a partire certamente dalle strutture dell'Amministrazione regionale, ma anche i Comuni coinvolti, in particolare anche il Comune di Aosta. Per quanto riguarda le soluzioni di competenza della Regione, il tratto compreso tra Gressan e Pont-Suaz, della strada regionale n. 20, tenuto conto anche dell'importante traffico veicolare di oltre 3 milioni veicoli all'anno - ricordiamo: 3 milioni su questo tratto, mentre si arriva a 7 sul Pont-Suaz - , è stato interessato negli anni dalla realizzazione di diversi interventi finalizzati appunto al miglioramento della sicurezza stradale mediante la costruzione delle varie rotatorie, oltre che da diversi percorsi pedonali. Questo, come già ricordato e come discusso nello scorso Consiglio, in occasione di un'interrogazione del collega Manfrin sulla sicurezza stradale lungo la strada regionale 20. Proprio a questo proposito, intendo ribadire l'ulteriore possibile rotatoria su cui ci si sta confrontando in località La Borettaz, che potrà portare, oltre che un miglior accesso alle zone pubbliche e private di quella località, sicuramente un netto miglioramento della sicurezza di quel tratto. La strada regionale 20, inoltre, è stata anche interessata, negli anni 2021-2022 e nel corso del corrente anno 2024, da interventi di adeguamento della pavimentazione stradale con conglomerato bituminoso fonoassorbente a bassa emissione acustica, in attuazione appunto del piano di azione per la gestione del rumore ambientale della strada regionale n. 20 di Gressan dove, come dicevamo, transitano ogni anno più di 3 milioni di veicoli, nel caso specifico 3.980.000, come rilevato nell'ambito della mappatura acustica della strada in argomento. Tenuto conto dell'entità, quindi del traffico di questa strada, i Comuni di Gressan e Charvensod, anche su sollecitazione dell'Amministrazione regionale, hanno inoltre rimosso le piattaforme rialzate e posizionate negli anni precedenti, riducendo quindi i disagi agli utenti della strada e la rumorosità conseguente il transito veicolare. A seguito dell'ultimazione dei lavori di realizzazione della linea principale del metanodotto in Comune di Gressan, nel mese di settembre del corrente anno sono stati eseguiti significativi interventi di adeguamento della pavimentazione stradale, anche qui con conglomerato bituminoso fonoassorbente a bassa emissione acustica, in attuazione sempre del piano di azione per la gestione del rumore ambientale che abbiamo ricordato poc'anzi, comprendendo inoltre il completo rifacimento della segnaletica orizzontale e degli attraversamenti pedonali. Nel mese di ottobre, la Giunta regionale ha anche approvato l'aggiornamento del piano d'azione per la gestione del rumore ambientale della strada in oggetto di Gressan, definita quale asse stradale principale, quale strumento ricognitivo ed esplicativo degli ulteriori interventi da realizzare e programmare nel prossimo quinquennio dall'Amministrazione, nell'ambito appunto degli altri strumenti pianificatori e programmatici. Tenuto conto anche dei positivi risultati ottenuti, è stato previsto di ripavimentare ulteriori tratti della strada, sempre con il medesimo conglomerato, per andare sempre a limitare quello che è l'impatto acustico. Infine, nei prossimi mesi è programmato l'avvio delle procedure per l'affidamento di uno studio preliminare della viabilità complessiva nell'ambito territoriale della Plaine e dell'Envers, che individui quindi le possibili soluzioni per la risoluzione delle criticità che interessano la strada regionale 20 di Gressan, nonché le altre strade regionali che convergono al nodo cruciale del Pont-Suaz. Uno studio che sarà complesso e articolato, ma che potrà già consegnarci dei dati nella sua fase intermedia. Sul fronte delle soluzioni concrete al problema del traffico lungo il tratto di strada Gressan/Pont-Suaz, l'Amministrazione regionale potrà effettuare le proprie valutazioni e avviare anche le conseguenti interlocuzioni con il Conseil de la Plaine e con i Comuni coinvolti a seguito dell'acquisizione dello studio sopracitato; il Conseil de la Plaine che avevamo già citato in occasione di una precedente iniziativa che è, di fatto, l'organo con il quale ci si confronta in modo costante. Si ribadisce poi l'importanza di un'azione condivisa con la città di Aosta - e torniamo anche qui su un argomento già trattato - a partire dalle soluzioni del nodo del ricongiungimento delle Vie Paravera e Valli Valdostane, del collegamento tra il centro città e l'area F8: una grande sfida, un grande progetto che va portato avanti; questo potrebbe sgravare una parte del traffico che si incanala attualmente lungo Via I Maggio. Allo stesso tempo, occorre anche approfondire i ragionamenti sull'opportunità e la collocazione di un eventuale nuovo ponte, che non è facile da immaginare, ma, a partire dal confronto delle soluzioni relative ai collegamenti interni della città di Aosta, cui facevo riferimento prima, e a partire dal coinvolgimento del Conseil de la Plaine parallelamente. Quindi, prima questi ragionamenti, l'esito dello studio, il confronto con il Conseil de la Plaine, l'azione sul Comune di Aosta, per poi fare i ragionamenti conseguenti."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Bertin,Alberto,1966,M,Presidente,5,37,"Per la replica, il consigliere Ganis."
48031,XVI,21/11/2024,"TRASPORTI E VIABILITÀ, Viabilità, Strade di interesse regionale",it,Ganis,Christian,1973,M,FI,6,2052,"Ringrazio l'Assessore per la risposta e per il suo impegno. Ovvio che le criticità sono state discusse già in vari Consigli ma, le ripeto, nessuna soluzione oggi è stata adottata. Tra l'altro, il problema non è legato alla velocità in quel tratto, quindi non servono autovelox o poliziotti con la paletta, perché lì il flusso è sempre più abbondante, quindi è trascorso circa un anno dalla presentazione della mia iniziativa, ma nulla è cambiato, cioè sulla carta forse sì, ma io vedo sempre persone, valdostani, incolonnati dalle ore 07 in poi, dalle ore 17 alle ore 18. Quindi è passato un anno e le persone sono sempre lì incolonnate: nulla è cambiato. 30-40 minuti per fare 1 chilometro, mi sembra un po' eccessivo. Che dire? Io le posso dare delle soluzioni che potrebbero risolvere questa problematica. Una l'ha citata anche lei: creare un doppio senso di circolazione nel tratto di strada di Via Paravera; potrebbe essere una soluzione questa, anche in prossimità con l'intersezione di Via Giorgio Carrel, che attualmente è a senso unico. Questa soluzione permetterebbe magari di decongestionare un po', in parte, il traffico. L'altra invece istituire dei sensi unici alternati; questa potrebbe essere una soluzione temporale, per gestire il traffico in maniera più efficiente. Quindi, faccia tesoro di queste soluzioni e ne prenda atto, perché chi ci rappresenta ha il dovere di fare tutto il possibile per migliorare la qualità della vita dei nostri cittadini. Io vedo solo tante parole, ma i fatti sono veramente pochi. Tra l'altro, lasciamo anche per il momento le grandi opere nel cassetto, o meglio, la costruzione di un nuovo ponte che forse sarebbe la soluzione migliore. Quindi due proposte sono state fatte, le vorrei anche ricordare, e me l'ha ricordato il collega Baccega, bisogna tener conto che a breve partirà la stagione invernale e quindi anche in quella zona, ci sarà un aumento di turisti che andranno nella nota località sciistica. Faccia lei, Assessore, noi gliel'abbiamo detto. Io, fossi in lei, mi preoccuperei un pochino."
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Sammaritani,Paolo,1959,M,Presidente,1,77,Siamo all'oggetto n. 45 all'ordine del giorno. Espone il consigliere Manfrin.
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Manfrin,Andrea Fabrizio,1983,M,LEGA VDA,2,3661,"Ci eravamo lasciati a dicembre dell'anno scorso con un comunicato stampa delle forze di maggioranza. Lo ricordo anche con un po' di nostalgia, perché un anno fa ci eravamo lasciati con una proposta da parte nostra - che era quella di dare dei soldi in più per l'attrattività sanitaria, estendendo quest'attrattività anche agli operatori socio-sanitari che erano rimasti vergognosamente esclusi - e una risposta da parte della maggioranza che ci disse: ""No, beh, dobbiamo fare gli asfalti, quei soldi non si possono toccare, però aspettate un attimo"", perché ci venne detto, da un vostro comunicato, che curiosamente è da giorni che cerco, perché uscì sugli organi di informazione, ma gli organi di informazione l'avevano fatto sparire, e così sono dovuto andare a recuperarlo sul sito della Regione; non so come mai gli organi d'informazione abbiano fatto sparire questo comunicato stampa. Questo comunicato stampa, alla fine del dibattito, ricordo che noi presentammo l'emendamento per estenderla, diceva: ""A conclusione dell' iter normativo dedicato alle professioni sanitarie, la maggioranza vuole evidenziare l'attenzione nei confronti di tutti gli altri operatori, in particolare per gli operatori socio-sanitari (OSS). Vi è la consapevolezza che le necessarie attenzioni contrattuali delle loro professioni, devono trovare la giusta valorizzazione nelle prossime negoziazioni e adeguamenti contrattuali"". Questo accadeva un anno fa. Ciclicamente, come l'assessore Marzi ricorderà, abbiamo chiesto, a più riprese, di andare a destinare i dovuti riconoscimenti al personale e agli operatori socio-sanitari rimasti esclusi dall'indennità di attrattività, e ripetutamente ci è stato detto: ""Lo stiamo facendo, lo stiamo già facendo, l'abbiamo già fatto, lo faremo domani, ieri c'avevo judo, lo faccio questo pomeriggio"" e siamo arrivati ad oggi, giorno nel quale gli operatori socio-sanitari ancora non hanno avuto alcun adeguamento contrattuale. A fronte di questo, è chiaro che, giustamente, chi ha affrontato, al pari degli altri, la pandemia, ma soprattutto chi fa parte di una categoria, come quella degli operatori socio-sanitari, che è quella che è calata in maggior numero... si ricorderà lei, Assessore, si ricorderà quest'Aula, la tabella su quelli che sono i numeri delle figure sanitarie che sono presenti nella struttura, nella nostra regione:  tra i medici, infermieri e operatori socio-sanitari, la categoria che è calata di più è quella degli operatori socio-sanitari. Ora, si è fatta questa misura di attrattività, che in realtà è diventata una misura di mantenimento, e che quindi ha permesso di ridurre la fuga, in alcuni casi ci è stato detto che invece si è potuto anche fare in modo di far partecipare un maggior numero di persone ai concorsi, ai bandi che vengono fatti. Rimangono però chiaramente escluse le figure degli operatori socio-sanitari. Ecco perché, con quest'interpellanza, Assessore, le chiediamo se sia intenzione ottemperare gli impegni presi nei confronti degli operatori socio-sanitari e delle figure escluse dalla misura di indennità sanitaria e se sia intenzione individuare le risorse necessarie per evitare gli annunciati tagli all'indennità sanitaria delle figure diverse da medici e infermieri. Su questo avremo modo anche di parlare con la mozione del collega Restano, non credo che riusciremo a discuterla oggi, ma sicuramente prima o poi la discuteremo e in occasione di quella mozione parleremo anche dei tagli che sono stati fatti all'indennità di attrattività sanitaria che in un primo tempo è stata concessa e poi anche qui, i soldi con l'elastico, prima te li do, te li prometto, e poi li ritiro indietro."
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Sammaritani,Paolo,1959,M,Presidente,3,46,"Per il Governo, la parola all'assessore Marzi."
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Marzi,Carlo,1975,M,SA,4,6440,"Venendo alla domanda n. 1 dell'interpellanza 45, cioè se sia intenzione ottemperare agli impegni presi nei confronti degli operatori socio-sanitari e delle figure escluse dalla misura di indennità sanitaria, le ho appena reinoltrato - credo sarà entusiasta - il comunicato stampa dell'anno scorso. Per quanto riguarda invece le RAR, cioè le risorse aggiuntive regionali, in relazione a quanto stabilito dalla legge regionale n. 12/2024, l'Azienda USL ha dato avvio alla contrattazione integrativa aziendale con le Organizzazioni sindacali di categoria, tenuto conto degli obiettivi regionali delle attività da svolgere. Sono infatti demandate alla contrattazione aziendale l'individuazione degli obiettivi secondari e le modalità dettagliate di corresponsione e dei tempi di erogazione delle RAR, appunto, e cioè delle risorse aggiuntive regionali, che sono basati anche sulle ore effettivamente rese. Le prime decisioni al riguardo sono state condivise tra l'Azienda USL e le Organizzazioni sindacali nel corso dei seguenti incontri: per il comparto sanità in data 21 ottobre 2024; per la dirigenza professionale, tecnica e amministrativa in data 23 ottobre 2024; per la dirigenza area sanità in data 30 ottobre 2024. Nello specifico, dovendo operare una distinzione per singolo tavolo contrattuale per la concreta attuazione delle disposizioni di legge, per il comparto sanità è stata siglata una prima ipotesi di accordo in data 5 novembre 2024; per la dirigenza professionale tecnica-amministrativa si sta perfezionando l'ipotesi di un accordo con la firma di tutte le parti coinvolte e per la dirigenza area sanità al momento non si ha ancora una bozza di ipotesi condivisa. Per quanto attiene il comparto sanità e la dirigenza professionale tecnica-amministrativa, nell'ambito degli accordi, è stata stabilita la decorrenza dal 1° novembre 2024 per l'effettuazione delle ore aggiuntive. Questo lo dico perché, indipendentemente dalle posizioni giustamente politiche e dal dibattito che c'è, è assolutamente importante cogliere l'occasione - e credo che questo farà piacere anche a lei - per rassicurare i lavoratori coinvolti perché, di fatto, è giusto anche ricordare che una volta che le leggi vengono fatte, poi, per quanto riguarda questo tipo di applicazione, la palla passa ai sindacati e all'azienda che, di fatto, con una specifica delle date che le ho detto, le ho anche dimostrato che stanno lavorando in tal senso. Venendo alla domanda n. 2 - che poi come da lei richiamato è anche oggetto di un'altra iniziativa -, come già abbiamo avuto modo di chiarire in risposta a un'iniziativa sul medesimo punto discussa durante il Consiglio regionale dello scorso 7 novembre, con la legge regionale n. 27/2023 è stata prevista, per il triennio 2023-2025, un'indennità sanitaria temporanea per tutta la dirigenza sanitaria non medica, veterinaria e delle professioni sanitarie, per il personale delle professioni sanitarie del comparto sanità, a esclusione, ovviamente, del personale infermieristico che già beneficiava delle indennità di cui alla legge 22/2022. Tale legge ha inoltre ampliato l'indennità a tutto il personale sanitario, ivi compreso quello della legge regionale 22, anche con il rapporto di lavoro a tempo parziale. L'onere finanziario complessivo di quella legge era stato determinato per il triennio 2023-2025 in annui euro 2.700.000, secondo i conteggi forniti dalle competenti strutture dell'Azienda USL, conteggi che avevano preso spunto da un'azione politica, poi condivisa e conclusa dal Governo e dal Consiglio assieme, che aveva preso avvio proprio da una proposta di legge - tra l'altro, i colleghi firmatari di quest'iniziativa erano anche i colleghi firmatari della proposta di legge -,  cioè la proposta di legge 95 del 10 marzo 2023. La proposta, così importante per arrivare all'indennità prevista dalla legge 27/2023, prevedeva all'articolo 1, comma 2, un'indennità più bassa di quella attualmente percepita. A seguito dell'approvazione della legge stessa, l'Azienda USL, alla quale di fatto spetta insieme alle Organizzazioni sindacali la contrattazione integrativa aziendale, ha avviato appunto la contrattazione stessa, stabilendo, in pieno accordo con le rappresentanze sindacali, di procedere a erogare invece al personale beneficiario della 27/2023 i medesimi importi di cui alla legge d'attrattività 22/2022, e quindi importi più alti rispetto alla proposta di legge 95, che poi è diventata la legge 27/2023, concordando quindi con la quasi certezza di procedere a conguaglio negativo, entro la fine dell'anno, al fine del rispetto dell'importo totale del finanziamento (euro 2.700.000), che era tarato su cifre più basse. In questi mesi, l'Azienda sta quindi procedendo con i conguagli negativi previsti e prevedibili. Non si tratta, pertanto, di una riduzione dell'indennità sanitaria temporanea, ma di un'ordinaria operazione contabile prevista nell'ambito degli accordi presi tra Azienda e sindacati. Per quanto attiene al prossimo bilancio di previsione per il triennio 2025-2027, in considerazione del permanere della carenza di personale sanitario, indispensabile ad assicurare le prestazioni sanitarie e le attività previste dai livelli essenziali di assistenza, l'Assessorato ha già provveduto alle dovute proposte di legge, nonché ai dovuti stanziamenti sui capitoli di bilancio, al fine di prevedere che le indennità sanitarie temporanee, sia per la legge regionale 22/2022 che per la legge regionale 27/2023 e fino alla 12/2024 - che è quella oggetto della prima domanda di quest'interpellanza - saranno presenti anche per l'annualità 2027. In questa maniera, per le cifre previste da queste tre leggi, con il prossimo bilancio di previsione saranno 80.500.000 euro i fondi messi a disposizione per tutti i lavoratori della sanità valdostana a partire dal 2022. Per le leggi di attrattività oggetto della sua seconda domanda, come la 27/2023, come abbiamo già comunicato in occasione della risposta all'interrogazione n. 57 del collega Restano discussa durante il Consiglio regionale del 7 novembre scorso, il nostro impegno è volto ad aggiornare l'indennità sanitaria temporanea di cui alla legge regionale 27/2023, portando a stabilizzare gli importi dal 2025 e a tornare a dare la stessa cifra per tutti e due i casi, quindi 800 euro per lordo busta per il personale della dirigenza sanitaria non medica e 350 euro per lordo busta per il personale delle professioni sanitarie."
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Sammaritani,Paolo,1959,M,Presidente,5,31,Replica il consigliere Manfrin.
48032,XVI,21/11/2024,"ASSISTENZA SANITARIA E OSPEDALIERA, Personale medico e paramedico",it,Manfrin,Andrea Fabrizio,1983,M,LEGA VDA,6,4093,"Grazie Assessore per la sua risposta, che ci permette di fare alcuni chiarimenti, anche e soprattutto a beneficio dei lavoratori, perché vede, Assessore, quando abbiamo presentato la nostra proposta e quando abbiamo pervicacemente sostenuto la necessità di ricomprendere la categoria degli operatori socio-sanitari fra quelle che avrebbero dovuto beneficiare dell'indennità di attrattività, lo abbiamo detto a ragion veduta. Ogni comunicato stampa e aria fritta successiva altro non hanno fatto che cercare di distogliere l'attenzione sul fatto che quelle persone, che quegli operatori, gli stessi che sono stati incensati quando erano assolutamente necessari, sono stati però tragicamente ignorati. Ora lei mi ha risposto, Assessore, una cosa molto interessante, ma come di sua abitudine, l'ha fatto in maniera molto tecnica e molto rapida, e allora preferisco leggerlo in maniera più tranquilla, affinché tutti comprendano qual è questo meraviglioso mondo delle RAR che voi avete messo a disposizione, perché le dico già subito che ovviamente il personale degli operatori socio-sanitari è molto arrabbiato. Lo sa perché? Lo sa benissimo, perché a tutte le figure che avete ricompreso per l'indennità di attrattività, l'indennità viene riconosciuta alla fine del mese in busta paga e queste persone fanno esattamente quello che facevano prima. Si chiama indennità d'attrattività perché tu fai qualcosa e ti viene riconosciuto un surplus , giusto? E questo dovrebbe permettere agli operatori di altre Regioni di dire: ""Sapete che c'è? In Valle d'Aosta si sta meglio, andiamo lì perché si prende di più"" o banalmente, come si è detto anche durante la discussione, era anche un qualcosa per ringraziare per il lavoro fatto il personale che lavora nella nostra sanità. Lo sa invece che cosa prevede questa bella proposta che avete fatto voi con la USL? Ebbene, se per tutte le figure che ci sono, per tutte le figure a cui avete garantito l'indennità d'attrattività, i soldini arrivano alla fine del mese senza che debbano fare alcunché, invece, per gli operatori socio-sanitari non è così. Gli operatori socio-sanitari li obbligate a lavorare di più, cioè la proposta è: vi diamo l'indennità in più se lavorate in più. E grazie al piffero o a qualsiasi altro metaforico strumento! Certo che se lavoro di più prendo di più, ma questa mi sembra la naturalità e la normalità delle cose. Invece no, voi la presentate come una grandissima conquista, ""Abbiamo fatto una grande conquista, ovvero abbiamo detto una baggianata nel 2023, riconosceremo anche a voi lo stipendio, riconosceremo tutto"" e poi cosa è successo? Niente, anzi, li prendete in giro, i lavoratori, perché i lavoratori si sentono presi in giro, ve lo garantisco al limone. Io non farei tanto il trionfalista, ma, d'altra parte, c'è da dire che proprio per festeggiare quest'anno trascorso con le prese in giro, oggi è arrivato un comunicato stampa che celebra il grande sforzo, non di tutti, non suo, Assessore, questo lo devo riconoscere, non dell'assessore Carrel, non dell'assessore Guichardaz, non di molte forze - e chiedo scusa al collega Cretier se li chiamo Partito Democratico, non ce la faccio a dire quella sigla, dico Partito Democratico e va bene così -, Pour l'Autonomie e quanti altri, perché in realtà è l'Union Valdôtaine. Leggo il comunicato stampa di oggi: ""Oltre 36 milioni per il personale sanitario, l'Union Valdôtaine garantisce ciò che il Governo nazionale nega"", cioè i soldi ve li ha dati l'Union Valdôtaine, ce li aveva in tasca da qualche parte, si è frugato così e ha detto: ""Aspetta, ci sono 36 milioni, ve li diamo noi per il personale sanitario"". Allora forse, siccome noi i calcoli li avevamo fatti, la prossima volta dovreste chiedere se hanno qualche milione in più all'Union Valdôtaine, ve ne fate dare qualcuno in più, visto che ce l'hanno loro, e potete riconoscere l'indennità di attrattività anche al personale che se l'è ampiamente meritato. Altrimenti continuate a prendere in giro le persone, continuate a prendere in giro i lavoratori e i lavoratori ve ne saranno eternamente riconoscenti."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,1,97,Siamo al punto n. 46 dell'ordine del giorno. La parola al consigliere Lucianaz per l'esposizione.
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Lucianaz,Diego,1963,M,RV,2,6399,"Per il secondo anno consecutivo, l'Azienda USL regionale attiverà da novembre, se non l'ha già fatto, la campagna di immunizzazione per proteggere i neonati dalle eventuali complicanze respiratorie legate al virus respiratorio sinciziale, una delle principali cause della bronchiolite che può colpire bambini soprattutto nei primi mesi di vita. Si ha modo di leggere nel comunicato stampa ""Campagna immunizzazione bronchiolite in Valle d'Aosta"" con data 28 ottobre scorso, inviato a tutti i Consiglieri regionali, che ho ricevuto come voi sulla posta elettronica, da parte di Associazione Comilva Valle d'Aosta e Valle d'Aosta Futura, che ""la profilassi verrà somministrata a tutti i nuovi nati direttamente in Ospedale prima della dimissione, utilizzando Nirsevimab, prodotto da Astrazeneca e commercializzato da Sanofi, che non è un vaccino, ma è un anticorpo monoclonale che, come tale, può avere effetti avversi. Si invita le Istituzioni regionali ad applicare con rigore il principio di precauzione - una parola che spesso ricordiamo a questo Governo, non solo in campo di prevenzione sanitaria - sospendendo l'offerta massiva di questi prodotti a tutti i neonati prima delle dimissioni dal reparto neonatale e alla fascia pediatrica"". Vorrei richiamare, ai responsabili della sanità valdostana, compreso l'Assessore, i risultati di tre studi randomizzati controllati e la rianalisi di dati di studi clinici di Astrazeneca e Sanofi, cioè il produttore e il distributore di questo farmaco, pubblicizzati da una rivista, Med Check, dove si evidenzia che i neonati sani, trattati con questo farmaco Nirsevimab, presentavano un tasso di mortalità più elevato, probabilmente legato agli effetti avversi, tra cui trombosi, causati dal farmaco stesso. L'articolo si conclude con un ammonimento preoccupante: ""Nirsevimab non deve essere utilizzato in nessun neonato, nemmeno per l'immunizzazione universale"". La faccenda preoccupa i benpensanti, in particolare, perché il parere sfavorevole è stato espresso anche dal Presidente dell'Istituto Superiore di Sanità italiano, Rocco Bellantone, il quale, intervenuto in seguito alla delibera adottata dalla Regione Friuli Venezia Giulia - di somministrare a tappeto a tutti i neonati prima delle dimissioni dal reparto neonatale l'anticorpo -  ha dichiarato che ""Il farmaco ha mostrato un modesto effetto in termini di riduzione dell'ospedalizzazione"" e, non essendo del tutto privo di rischi, non pare giustificata la decisione di somministrarlo a tappeto a tutta la popolazione neonatale"". Ripeto, questo non è un terrapiattista, non è neppure un Novax, è, ripeto, il Presidente dell'Istituto Superiore di Sanità italiano; poi ognuno la pensi come vuole. Evidenzio che le linee guida internazionali e statali raccomandano, per alcune specifiche categorie di bambini ad aumentato rischio di malattia grave (i bambini nati nel pretermine, oppure in presenza di patologie neomuscolari congenite, immunodeficienza, presenza di gravi malformazioni tracheo-bronchiali), l'utilizzo del farmaco invece Palivizumab. Il trattamento farmacologico più noto per la bronchiolite infatti è il Palivizumab, un anticorpo monoclonale che ha come bersaglio proprio il virus respiratorio sinciziale, approvato nel lontano 2002 per la sua efficacia preventiva nelle infezioni gravi ai bambini ad alto rischio, compresi i neonati prematuri. Cosa succede? Che oggi viene sostituito con il Nirsevimab, quello che è utilizzato in Valle d'Aosta, che non è altro che il nome commerciale del Beyfortus, un nuovo anticorpo monoclonale prodotto da Astrazeneca e molto più costoso. Il prezzo è compreso tra 282 euro in Spagna, 1.350 euro in Germania e in Francia si viaggia sui 400 euro la dose; non conosco i prezzi valdostani. Considerato che la quasi totalità dei neonati viene infettata entro i primi tre anni di età, la maggior parte di essi guarisce senza trattamento, poiché chi rischia di più una forma grave di malattia sono appunto i bambini di cui ho detto sopra. Dalle dichiarazioni dell'assessore alla sanità Marzi nel 2022, sono stati 51 bambini ricoverati all'Ospedale valdostano, ""Da un punto di vista organizzativo colpisce in modo fortissimo il nostro Ospedale"", ha avuto modo di dire l'Assessore, ""e naturalmente costituisce preoccupazione per le famiglie"". Si ricorda che la profilassi della bronchiolite è prevista per tutti i neonati e i bambini nel primo anno di vita ed è stata integrata nei livelli essenziali di assistenza aggiuntivi regionali. La somministrazione sarà gratuita, verrà proposta ai genitori, non è obbligatoria e per i genitori è fondamentale informarsi adeguatamente e correttamente per esercitare una scelta consapevole, che tenga conto del rapporto rischi-benefici. Si interpella quindi il Governo per sapere se la struttura sanitaria regionale prevede una corretta informazione nei riguardi di tutti i genitori che dovranno sottoporre i propri figli alla profilassi, in particolare in quale modo durante la scorsa stagione i genitori siano stati adeguatamente informati circa rischi e benefici del trattamento, ottenendo in questo modo quanti rifiuti al trattamento. La seconda domanda è in ottemperanza al principio di precauzione: se non si ritenga doveroso sospendere la somministrazione del Nirsevimab per tutti i neonati fino a quando non siano condotti degli studi approfonditi di follow up sul profilo di sicurezza di questo anticorpo monoclonale, in quanto è indispensabile ottenere un quadro il più possibile esaustivo di quelle che possono essere le problematiche evidenziate durante la sua sperimentazione. Punto 3: se non si intenda praticare il trattamento farmacologico con anticorpo monoclonale più noto e meno costoso, utilizzato fino all'anno scorso, a nome Palivizumab, raccomandato dalle linee guida internazionali per le specifiche categorie di bambini affetti e se la dirigenza sanitaria abbia in qualche modo analizzato i risultati di cui ho parlato prima dei tre studi randomizzati controllati di Astrazeneca e Sanofi. Le aggiungo una quarta domanda, Assessore, se ha piacere di rispondere fuori programma, visto che tiene conferenze stampa, quindi sicuramente mi saprà rispondere. Una domanda semplice semplice, cioè se le iniezioni destinate ai neonati nei primi giorni di vita vengono effettuate anche ad Aosta, mentre gli studi clinici, non sono condotti principalmente che su fasce di età di bambini più grandi."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,3,62,Grazie Consigliere. Risponde per il Governo l'assessore Marzi.
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Marzi,Carlo,1975,M,SA,4,9353,"Grazie Presidente e soprattutto grazie collega Lucianaz, perché - di fatto - questa è la sola iniziativa politica della giornata. Venendo all'ultima, anticipo la non risposta alla quarta domanda, perché ovviamente - come lei sa - non sono assolutamente nelle condizioni di capire cosa ha chiesto e quindi neanche di risponderle.... No, ma anche se me la ripete, non è una questione di udito, è una questione cognitiva, competenziale, di capacità. La nostra Regione è stata la prima Regione in Italia, insieme ad altri Paesi come Francia, Stati Uniti e Canada, ad approvare la profilassi della bronchiolite da virus respiratorio sinciziale, cioè la RSV. Con la delibera 1307, infatti, di un anno fa, del 13 novembre 2023, abbiamo disciplinato la profilassi nell'ambito dei LEA aggiuntivi regionali, quindi a carico del servizio sanitario regionale, ottenendo nella scorsa stagione invernale ottimi risultati sanitari. La campagna di profilassi ha infatti ridotto significativamente il ricovero ospedaliero dei piccoli pazienti. I ricoveri si sono più che dimezzati: dal 4 febbraio 2024 erano 19 casi contro i 49 registrati nello stesso periodo della precedente stagione, con una riduzione quindi del 62% di ricoveri. Informiamo, tra l'altro, che in questo periodo è in corso un acceso confronto tra le Regioni italiane per l'approvvigionamento del farmaco, il quale è limitato nella sua produzione. Data l'efficacia che la campagna ha dimostrato, oggi tutte le Regioni auspicano infatti di poter garantire ai propri piccoli assistiti la profilassi della bronchiolite che viene praticata in Valle d'Aosta. Alla luce di tutto ciò, è curioso che mentre nelle altre Regioni infuria la polemica perché non si riesca agevolmente ad approvvigionarsi del farmaco, e quindi i piani di somministrazione vadano a rilento, nella nostra Regione, al contrario, si solleciti con questa iniziativa una sospensione della profilassi; profilassi che, come detto poc'anzi, ha restituito esiti molto positivi, arrecando benefici oggettivi alla salute dei piccoli pazienti e garantendo ai clinici di poter lavorare con serenità, senza picchi di accesso al Pronto Soccorso pediatrico e al reparto di pediatria. Infatti, considerata l'attuale esigua dotazione di medici pediatri, cioè quattro unità più una a tempo parziale, quattro e mezzo quindi, un ulteriore afflusso al Pronto Soccorso pediatrico andrebbe a scapito della corretta gestione delle attività ordinarie. Tra l'altro è importante fare questi collegamenti perché poi arrivano iniziative dove ci chiedono perché, di fatto, la situazione nei Pronti Soccorsi sia questa, compresa quella pediatrica. Venendo alla domanda n. 1 - cioè se la struttura sanitaria regionale prevede una corretta informazione nei riguardi di tutti i genitori che dovranno sottoporre i propri figli, eccetera -, l'Azienda USL precisa che tutti i genitori dei bambini, ovviamente candidati alla profilassi, ricevono anticipatamente un'informativa scritta sui rischi e benefici del trattamento e al momento della somministrazione del farmaco ovviamente è previsto un colloquio con un pediatra, disponibile a fornire ulteriori informazioni e chiarimenti. La scorsa stagione i bambini sottoposti a profilassi con Nirsevimab sono stati 440 e nessuno di essi è stato ricoverato per bronchiolite da virus respiratorio sinciziale. Gli operatori del servizio di igiene e sanità pubblica dell'Azienda USL, due o tre settimane dopo il trattamento, hanno comunque contattato i genitori di tutti i bambini sottoposti a profilassi per rilevare se vi fossero state reazioni avverse a seguito della somministrazione del farmaco. Il 90% dei genitori ha riferito di non aver rilevato nulla, il 5% circa una reazione febbrile e il 5% circa una reazione locale; lievi manifestazioni transitorie per le quali nessun genitore è dovuto ricorrere al pediatra. Veniamo invece a cosa è successo rispetto al fatto che nella scorsa stagione epidemica sono stati invece 175 i bambini i cui genitori non hanno aderito alla profilassi: tra questi bambini, 17 (quindi il 10%) sono stati ricoverati per forme gravi di bronchiolite da RSV. Veniamo alla domanda n. 2, l'anticorpo monoclonale Nirsevimab non è in fase sperimentale. Quindi quello della procedura che noi applichiamo gratis all'interno di questa Regione, prima in Italia, è stato approvato dall'Agenzia europea per i medicinali a livello europeo e dall'Agenzia italiana del farmaco a livello nazionale, con preventiva valutazione dell'efficacia e della sicurezza del farmaco, attraverso una corretta analisi degli studi di riferimento prima della sua emissione in commercio. Considerati gli enormi benefici in termini di riduzione dell'incidenza e dell'ospedalizzazione per la bronchiolite da virus respiratorio sinciziale, alla luce degli studi condotti fino a ora e anche dai dati relativi alla scorsa campagna di profilassi nella nostra regione, si ritiene doveroso offrire la profilassi con Nirsevimab, e quindi l'attuale farmaco. Richiamiamo inoltre i benefici della profilassi che ha ridotto del 62% i ricoveri ospedalieri dei piccoli pazienti e, di fatto, il fatto che, rispetto ai 400 bambini sottoposti a questa profilassi, nella scorsa stagione nessuno è stato di fatto ricoverato per bronchiolite. Come anticipato in premessa, confermiamo inoltre che la nostra Regione è considerata, nei tavoli interregionali che si occupano proprio di questo argomento in questi giorni, una delle Regioni più virtuose e celeri a offrire ai loro piccoli pazienti questa possibilità che, ribadiamo, è ad adesione volontaria, come richiamato anche da lei. Aggiungiamo che in data 17 ottobre 2024 è stata approvata l'intesa Stato-Regioni sul documento ""Attività per l'accesso universale dei neonati all'immunizzazione passiva contro il virus respiratorio sinciziale"" che ha definito un target minimo di soggetti che possono accedere al farmaco monoclonale, in quanto l'attività è ritenuta una priorità di sanità pubblica. Ovviamente, è ritenuta tale perché, come richiamato poc'anzi, se i Pronti Soccorsi pediatrici si intasano, di fatto, si limita l'attività dei pediatri che sono pochi in tutta quanta Italia. Nelle premesse di questo documento, vengono esplicitate le motivazioni dell'importanza del ricorso all'immunizzazione passiva con il virus respiratorio sinciziale, in quanto tale virus è considerato una delle principali cause di infezione respiratorie gravi nei bambini al di sotto dei due anni con conseguenze potenzialmente fatali per i neonati e i prematuri. In merito alla sicurezza, il documento appena licenziato riporta l'efficacia e la sicurezza di Nirsevimab (e cioè il farmaco che viene somministrato in Valle d'Aosta): sono state confermate da studi clinici che dimostrano una riduzione significativa delle ospedalizzazioni correlata alla RSV, nei neonati sani e pretermine. Inoltre, il progresso tecnologico ha consentito di superare i limiti delle precedenti terapie, come ad esempio il Palivizumab, che richiedeva somministrazioni mensili. La singola somministrazione di Nirsevimab, offerta prima della stagione di picco dell'RSV, facilita la copertura universale, rendendola più sostenibile sia per le famiglie che per i sistemi sanitari. Nell'ambito del medesimo accordo Stato-Regioni, che ha allargato la possibilità per tutte le Regioni di ricorrere a tale prestazione, è stata prevista una cabina di regia interregionale per coordinare la campagna di inoculazione tra le Regioni a causa della scarsità di disponibilità del farmaco a seguito dell'apertura data al suddetto accordo. Detto questo, mi sento di dire che la scelta fatta dal Governo regionale nella scorsa stagione 2023-2024 risulta anticipatoria rispetto a quanto si sta portando avanti oggi a livello nazionale e, tra l'altro, questo lo avevamo anticipato anche quando avevamo parlato di questa iniziativa l'anno scorso. Tale azione oggi garantisce un approvvigionamento del farmaco tale da permettere all'Azienda USL valdostana di proporre il farmaco ai genitori di tutti i piccoli pazienti valdostani nati a partire dal 1° aprile 2024, target, tra l'altro, molto più ampio rispetto a quello previsto dall'accordo Stato-Regioni in questione da me richiamato. Venendo alla domanda n. 3, il trattamento farmacologico con il precedente anticorpo monoclonale (quello che propone lei) era riservato solamente ai bambini con specifici fattori di rischio, proprio a causa dell'elevato costo per ogni dose e della necessità di almeno cinque dosi per bambino, una al mese, per ogni stagione epidemica, a fronte di un'unica somministrazione del farmaco che viene proposto in Valle d'Aosta, sufficiente a proteggere i bambini per l'intera stagione epidemica. L'affermazione che il farmaco da lei proposto sia meno costoso è clamorosamente errata, in quanto una dose del farmaco da lei proposto costa circa tre volte rispetto a quella che proponiamo in Valle d'Aosta e ne occorrono per ogni bambino cinque dosi nella stagione epidemica. Pertanto, un ciclo di trattamento con il suo farmaco è quindici volte più costoso di quello che proponiamo in Valle d'Aosta. Ribadiamo, infine, che l'analisi degli studi clinici non è competenza della dirigenza sanitaria dell'Azienda USL valdostana, ma degli enti proposti all'autorizzazione e immissione in commercio dei farmaci, l'EMA e l'AIFA già citati, che garantiscono la sicurezza dei pazienti."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,5,32,Replica il consigliere Lucianaz.
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Lucianaz,Diego,1963,M,RV,6,206,"Assessore, lei è nato in Valle d'Aosta? Adon, le poueunteuve que, dei que vo compregnade pa l'italien... (Traduzione letterale dal patois: Allora, le iniezioni che... dato che lei non capisce l'italiano...)"
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,7,87,"Consigliere, per cortesia, deve esprimersi in italiano o in francese, abbia pazienza..."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Lucianaz,Diego,1963,M,RV,8,704,"Na, aprì fio la traduchon Presidan, tracacha-vo pa. L'è maque un pégno passadzo. Le poueunteuve, n'i demandou-vo, se le poueunteuve son féte i meinoù djeusto neissì, de pocca meis, mi pe queunta reison, encó eun Veulla ou pa, le-s-ezamen son fét i meinoù pi grou, pi gran. Donque l'è pa la mima periodda d'eyadzo. (Traduzione letterale dal patois: ""No, dopo farò la traduzione, Presidente. Non si preoccupi. Si tratta solo di un breve passaggio. Le iniezioni, le ho chiesto, se le iniezioni sono fatte ai neonati, di pochi mesi, ma per quale ragione, anche ad Aosta o meno, gli esami sono effettuati ai bimbi già più grandi. Dunque, non durante lo stesso periodo di età). Traduco. Qualcuno non ha capito?"
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,9,41,"Per il verbale dovrebbe tradurre, grazie."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Lucianaz,Diego,1963,M,RV,10,1269,"Grazie a Dio gli uffici del Consiglio sono bravi e traducono benissimo i testi. La domanda è la stessa identica a quella che ho fatto all'inizio della mia presentazione, cioè ho chiesto se le iniezioni sono fatte ai neonati nei primi giorni di vita, mentre gli studi clinici, anche ad Aosta, sono effettuati in un periodo di età molto più avanti, quando sono molto più grandi. Questa era la domanda, l'ho fatta in patois, così adesso ha due versioni per capire la domanda. Lei non ha risposto a tutte le mie domande, comunque la ringrazio per la risposta completa, anche se leggermente fuori tema. Io le ho dato delle cifre, lei mi parla di cifre, di costi tre volte più cari, moltiplicato 5 fa 15 volte più caro e non mi ha detto una cifra che sia una; mi avrebbe fatto piacere conoscere qualche importo. Per quanto riguarda i bambini, a me i conti non tornano, perché 440 bambini somministrati, di cui il 90% non ha avuto assolutamente effetti avversi, più 165 che si sono rifiutati, a me manca qualcosa per arrivare ai circa 700 bimbi nati in Valle d'Aosta. Gli altri che fine hanno fatto? Se la matematica non è opinione, 440 + 165.... Me ne mancano. Poi, va beh, sarà anche vero... Ci sono problemi sulla matematica? No, mi dica lei... Interruzione fuori microfono"
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Sammaritani,Paolo,1959,M,Presidente,11,62,"Per cortesia, non è un dibattito fra soggetti non interessati."
48033,XVI,21/11/2024,"ASSISTENZA SANITARIA E OSPEDALIERA, Igiene e sanità pubblica",it,Lucianaz,Diego,1963,M,RV,12,717,"Quindi se vogliamo fare gli sfottò, procediamo. Io le faccio delle domande, visto che questa è un'interpellanza, la interpello, è inutile che lei mi dica che faccio delle affermazioni. Sono domande... no, l'ha detto lei che io affermo delle cose. Io faccio delle domande, le pongo delle questioni per capire per quale motivo si utilizza un farmaco piuttosto che un altro e se i genitori sono stati correttamente informati. Se è lecito porre ancora delle domande o se altrimenti è lesa maestà, ditecelo chiaramente. Finché noi abbiamo il diritto di porre delle domande, ve le porremo. Se poi sembrano a voi delle domande inutili e pretestuose, trattatele come avete sempre fatto. Non vado oltre, grazie della risposta."
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Sammaritani,Paolo,1959,M,Presidente,1,74,Passiamo al punto 47 all'ordine del giorno. Espone il consigliere Marquis.
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Marquis,Pierluigi,1964,M,FI,2,1138,"Questa interpellanza che abbiamo presentato è consequenziale all'approvazione della mozione del 25 luglio 2024 con la quale abbiamo sottoposto il tema della presa in carico di coloro che, per particolare difficoltà, devono rivolgersi a delle cure improvvisamente fuori Valle. Quindi avevamo posto tutta una serie di quesiti e di problematiche che vanno dalla presa in carico a livello di sostegno relazionale e informativo a quella di sostegno economico. L'impegnativa approvata della mozione prevedeva che, entro 90 giorni, il Governo regionale verificasse, insieme alla direzione medica di presidio dell'Azienda USL, gli effetti prodotti dalla delibera di Giunta regionale 825/2023, che era stata istituita per prendere in carico delle situazioni, tra cui anche questa; e quindi a un anno dal suo varo, dalla sua adozione, di fare il punto della situazione per capire qual era lo stato di soddisfazione da parte dell'utenza e, eventualmente, su quali misure ci sarebbero state consequenzialmente da intraprendere per dare una copertura alle esigenze dei cittadini che, loro malgrado, si trovano a vivere questa situazione di difficoltà."
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Sammaritani,Paolo,1959,M,Presidente,3,43,"Per il Governo, risponde l'assessore Marzi."
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Marzi,Carlo,1975,M,SA,4,4945,"Venendo alle domande n. 1 e n. 2, come previsto dalla mozione approvata dal Consiglio regionale in data 28 giugno 2024 da lei richiamata, la competente struttura dell'Assessorato ha provveduto a verificare, congiuntamente all'Azienda USL, gli effetti prodotti dalla deliberazione della Giunta regionale 825/2023 a un anno dalla sua adozione al fine di valutare l'efficacia e approfondire le ulteriori necessità di presa in carico e di accompagnamento organizzativo delle famiglie che si trovano costrette a rivolgersi fuori Valle per la tutela della salute dei propri cari. Per la maggior parte, si tratta delle spese sostenute che sono, a seguito delle verifiche compiute, pari a un ammontare di circa 3.500 euro nel 2023 e di circa 17.000 euro nel 2024. Quindi, dopo i controlli dell'Azienda e dell'Assessorato, dalle verifiche compiute risulta che sono stati effettuati rimborsi per un ammontare di circa 3.500 euro nel 2023 e di circa 17.000 euro nel 2024. Per la maggior parte, si tratta di rimborsi per spese di viaggio, mentre risulta minima la spesa complessiva per il rimborso delle spese di soggiorno. Le strutture proponenti risultano essere per lo più la struttura di pediatria e neonatologia e la struttura di neuropsichiatria infantile; altre strutture coinvolte sono la dermatologia, la medicina interna e l'oculistica. Le strutture fuori Valle a cui si sono rivolti i pazienti sono dislocate prevalentemente in Piemonte e in Lombardia. Dall'analisi effettuata sui dati, e dalle prime valutazioni effettuate, risulta che sono implementabili diverse azioni organizzative per una più efficace attuazione delle disposizioni contenute nella deliberazione di cui trattasi. Tra queste, rientra sicuramente il potenziamento della comunicazione interna aziendale anche al fine di: 1) dare maggiore risalto alle possibilità offerte dalle vigenti disposizioni regionali; 2) di rendere più efficace e più efficiente la presa in carico delle differenti esigenze di cura. Lo sviluppo e il potenziamento della comunicazione interna costituisce, tra l'altro, uno degli obiettivi operativi gestionali dell'Azienda USL per l'anno 2025 nell'ambito dell'area strategica programmazione e gestione delle risorse economiche strumentali e umane; quindi, già dato in tal senso. Le azioni che potrebbero migliorare l'accompagnamento organizzativo delle famiglie saranno oggetto, inoltre, di ulteriori valutazioni che saranno portate avanti con il nuovo direttore della struttura complessa, direzione medica di presidio (o DMP), per la quale struttura a novembre si è concluso l' iter di espletamento della selezione per l'attribuzione dell'incarico, al fine naturalmente - questo nuovo incarico - di rafforzare l'attuale attività svolta proprio dalla direzione medica di presidio - e ne approfittiamo anche per ringraziare la dottoressa che prima svolgeva questo ruolo - come punto informativo o di primo contatto in tale ambito. A livello organizzativo interno all'Azienda USL, al fine di agevolare gli utenti, l'Azienda ha individuato la segreteria della direzione medica di presidio come punto informativo e/o di primo contatto per una valutazione di merito circa l'ammissibilità e i rimborsi spese di cui trattasi. Più precisamente, la segreteria della direzione medica di presidio funge attualmente da sportello per l'assistito che ha necessità di avere conferma che la prestazione di cui necessita sia qualificata come eleggibile, ai sensi della deliberazione della Giunta regionale 825/2023. L'attuale procedura prevede che, nel caso l'assistito sia già in carico al servizio sanitario regionale e sia già inserito in percorsi di cura fuori Valle, la direzione medica di presidio si faccia carico di contattare lo specialista competente dell'Azienda USL per l'eventuale rilascio della prescrizione necessaria, validata dal direttore delle strutture sanitarie competenti. Nel caso invece nel quale l'assistito si rivolga per la prima volta presso l'Azienda USL ai fini di avere accesso alle prestazioni che dovranno qualificarsi come non erogabili presso il servizio sanitario regionale valdostano, la DMP (o direzione medica di presidio) si fa carico di favorire il contatto con lo specialista competente dell'Azienda USL valdostana perché l'assistito possa avere un consulto e, nel caso possa procedere con la presa in cura fuori Valle, ottenere il rilascio della certificazione richiesta ai fini della presentazione della domanda di rimborso spese di cui alla deliberazione della Giunta regionale 825/2023. Leggo la parte finale che spero soddisferà la giusta richiesta: al fine di rafforzare l'accompagnamento organizzativo delle famiglie sarà quindi vagliato un possibile potenziamento dell'attività sinora svolta dalla direzione medica di presidio e saranno inoltre valutati, pertanto, gli interventi da porre in essere e le eventuali modifiche da apportare alla DGR 825/2023. Dalle ore 19:06 assume la presidenza il Presidente Alberto Bertin."
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Bertin,Alberto,1966,M,Presidente,5,35,Consigliere Marquis per la replica.
48034,XVI,21/11/2024,"ASSISTENZA SOCIALE, Famiglia, tutela dell'infanzia",it,Marquis,Pierluigi,1964,M,FI,6,4146,"Devo dire che oggi mi trovo soddisfatto dalla risposta, Assessore, che ha dato a quest'interpellanza, perché riconosce sostanzialmente che questo è un problema da affrontare, che è un problema sentito dalle persone, dai cittadini valdostani, ma che probabilmente non ha ancora una presa in carico così come dovrebbe essere. Sicuramente, già solo il dato dei rimborsi sul 2023, che dice che ci sono stati rimborsati 3500 euro, la dice di gran lunga di quanto la popolazione valdostana non sia nemmeno a conoscenza di questa possibilità; e soprattutto non lo è chi si trova da un giorno all'altro in una situazione di oggettiva difficoltà, quando magari gli viene preannunciata una brutta diagnosi e che deve organizzarsi immediatamente per gestire un'operazione di trasferimento fuori Valle e, come ha avuto modo di dire lei, e come avevamo già avuto modo di evidenziare nella presentazione della mozione, si tratta soprattutto di casistiche dove ci sono di mezzo dei bambini in tenera età, quindi delle famiglie giovani che non possono far riferimento, il più delle volte, a una rete di protezione sociale o familiare quando si trovano magari in situazioni già di fragilità o di difficoltà economica. Le posso garantire che ho avuto modo di parlare con delle famiglie il cui genitore, uno dei due genitori, ha detto: ""Ho dovuto dormire in macchina io giù a Torino per diverse sere perché non c'era alternativa, non avevamo delle possibilità"". Così come riteniamo che sia da metter mano al discorso del contributo: non si può dare un contributo dopo 3-4 mesi a una situazione dove c'è una necessità di cassa immediata, perché il problema poi concreto è questo, perché laddove ci sono dei rimborsi poi a seguire, vuol dire che il soldo c'era, e che tutto sommato la difficoltà si è stati in grado di gestirla e di superarla. Questo è uno dei problemi, ma, spesso e volentieri, abbiamo avuto modo di cogliere nella trattazione delle nostre iniziative la lettura di una grande distanza tra chi eroga il servizio e tra chi invece dovrebbe essere il beneficiario. Pertanto, alla luce del fatto che lei ha detto che c'è la necessità di prendere in carico questa situazione per implementare le azioni che, a nostro avviso, non permangono solo esclusivamente legate alla sfera economica, ma anche alla sfera di presa in carico del problema e dell'accompagnamento alla gestione delle difficoltà che la famiglia da un giorno all'altro si deve trovare ad affrontare, secondo noi è importante, in questa fase qui, avere anche un rapporto con le associazioni su quelli che sono i beneficiari. Bisognerebbe cominciare a sentire queste famiglie e chieder loro quali sono i problemi che hanno riscontrato, perché queste iniziative che abbiamo fatto nascono da queste esperienze che abbiamo potuto ascoltare. È questo il lavoro che bisogna fare, perché diversamente si disegnano delle soluzioni che poi non assolvono a quelle che dovrebbero essere le necessità. Pertanto, per quello che possiamo fare noi come Consiglieri regionali, le chiederemmo che questo argomento, a cui teniamo molto, a un certo punto venga portato in Commissione per poter valutare quelle che sono le proposte che vengono avanzate e eventualmente poter audire i soggetti che sono i beneficiari dell'iniziativa per cercare di dare una soluzione concreta, che possa migliorare quelle che sono le esperienze che sino ad oggi sono state fatte; esperienze che non si può, nell'ente pubblico, lasciare in mano alla sensibilità del singolo operatore. Queste riteniamo che vadano proceduralizzate, perché diversamente, il più delle volte, non c'è neanche la consapevolezza dell'offerta di un servizio; se magari quel giorno lì o quella settimana l'operatore è in ferie, è in ferie quello che si occupava e che conosceva bene questa procedura, chi lo sostituisce non è in grado neanche di poter indicare quali sono le strade da percorrere. Pertanto, prendiamo atto della risposta, abbiamo apprezzato la disponibilità e confidiamo sul fatto che ci sia un coinvolgimento anche del Consiglio regionale, tramite le sue articolazioni, per arrivare a definire l'aggiornamento di questa delibera di Giunta."
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Bertin,Alberto,1966,M,Presidente,1,63,"Punto numero 48. Consigliere Brunod, ha facoltà di intervenire."
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Brunod,Dennis,1978,M,RV,2,3158,"Facendo riferimento ai contenuti riportati all'interno della sezione dell'Assessorato al turismo, sport e commercio del DEFR 2025-2027 che è stato approvato durante la seduta del Consiglio regionale nell'ottobre 2024, in modo particolare ci riferiamo al passaggio dove si dice che, per quel che attiene al processo che dovrebbe portare alla costituzione di un ""Marchio ombrello"" regionale, si sottolinea che in data 18 giugno 2024 l'Assessorato al turismo, sport e commercio ha ricevuto dalla direzione generale per la proprietà industriale del Ministero delle imprese e del Made in Italy l'attestato di registrazione del marchio promozionale turistico ""Cuore"" e del logotipo ""Valle d'Aosta-Vallée d'Aoste"". Il prossimo step riguarderà l'avvio del confronto con tutte le strutture regionali, gli enti e i soggetti che, a vario titolo, dovranno essere coinvolti per costruire il processo che potrebbe portare il marchio di promozione turistica ""Cuore"" a divenire il ""marchio ombrello"" regionale. Tenendo conto delle problematiche in corso relative alla registrazione dei marchi di una nota località turistica della nostra regione - e ricordiamo anche che già in passato, in merito alla titolarità dei marchi, si erano generate alcune problematiche per la Regione Valle d'Aosta -, riteniamo quindi che sia molto importante dover tutelare al meglio l'immagine, la promozione e la valorizzazione della nostra Regione attraverso le necessarie azioni di registrazione di tutti i vari marchi e loghi di competenza legati all'attività dell'Amministrazione regionale. Evidenziamo che l'avvio e la definizione dei vari iter di registrazione dei marchi e dei loghi, a partire dalla creazione degli stessi, sarebbero strategici al fine di risolvere la nascita di possibili criticità, quindi evitare anche contenziosi che potrebbero richiedere l'impegno di risorse finanziarie da parte dell'Amministrazione regionale. Si interpella l'Assessore competente per conoscere quanti e quali sono tutti i marchi di competenza e interesse regionale, se tutti i marchi e loghi citati nel primo quesito sono stati registrati fin dalla propria creazione oppure successivamente, nel caso vi siano ancora alcuni marchi o loghi non registrati, se vi sia l'intenzione di procedere quanto prima all'avvio dell'iter necessario, con l'obiettivo di evitare possibili future criticità e allo stesso tempo per tutelare al meglio l'immagine dei vari settori della nostra Regione. Aggiungerei, infine, anche viste le ultime problematiche che si sono generate, se vi sia l'intenzione di sensibilizzare all'attenzione sul tema anche tutte quelle realtà che, in qualche modo, interessano e coinvolgono l'immagine della Regione, nonostante i marchi e i loghi non siano direttamente di proprietà regionale. Voglio solo concludere questa presentazione chiedendo all'Assessore se in merito al terzo quesito, dove chiedo se ci sono ancora dei marchi che magari non sono registrati, per evitare magari delle problematiche, se mi può citare il numero, senza citarli, e magari poi le chiederei se mi può fornire la risposta cartacea in modo da analizzarla, in modo da evitare possibili criticità in merito."
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Bertin,Alberto,1966,M,Presidente,3,38,Assessore Grosjacques per la risposta.
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Grosjacques,Giulio,1962,M,UV,4,6382,"Sì, le fornirò la risposta e, ascoltandola, lei troverà i marchi nei vari Assessorati registrati o non registrati per le motivazioni che le dirò. Con riferimento al primo quesito, è stata effettuata una ricognizione presso gli Assessorati opere pubbliche, territorio e ambiente, sviluppo economico, formazione lavoro, trasporti e mobilità sostenibile, agricoltura e risorse naturali, beni e attività culturali, sistema educativo e politiche per le relazioni intergenerazionali, dalla quale è emerso quello che vado a illustrarle. Per quel che riguarda l'Assessorato turismo, sport e commercio, ci sono in gestione due marchi: il marchio di promozione turistica, marchio ""Cuore"", che lei ha riportato nella sua premessa, e il marchio ""Balteus"", Cammino Balteo. Per quanto concerne il primo, si evidenzia come il deposito effettuato nel 2023, funzionale alla registrazione presso l'ufficio brevetti e marchi del marchio ""Cuore"" e del logotipo ""Valle d'Aosta-Vallée d'Aoste"", già in uso da vari anni, si è concluso nel corso del mese di giugno 2024, precisamente il 18 di giugno 2024, con la registrazione. Per quanto concerne il secondo, si precisa che il marchio ""Balteus"", Cammino Balteo, di proprietà della Regione Autonoma Valle d'Aosta, è stato creato con l'obiettivo di identificare e promuovere il percorso escursionistico circolare denominato ""Cammino Balteo"", nell'ambito del progetto strategico ""Bassa Via della Valle d'Aosta"". Il marchio è stato registrato presso l'Ufficio italiano brevetti e marchi del Ministero delle imprese e del Made in Italy per un periodo di 10 anni a decorrere dal 7 febbraio 2022. Relativamente alle competenze del Dipartimento ambiente a capo della struttura biodiversità, sostenibilità e aree naturali protette, si segnalano due marchi: ""Viva Valle d'Aosta unica per natura"" e il ""Museo regionale di scienze naturali Efisio Noussan - Castello di Saint-Pierre"". Il primo marchio è identificativo del sistema Natura Valle d'Aosta, ideato nell'ambito di un progetto finanziato dal programma operativo FESR, competitività regionale 2007-2013. Il progetto era finalizzato alla creazione di un sistema unitario che potesse rappresentare l'immagine della natura della Valle d'Aosta e assicurarne una fruizione consapevole, prevedendo l'attività di promozione, di ricerca e monitoraggio. Il marchio ""Viva Valle d'Aosta, unica per natura"", ideata nell'ambito delle azioni di comunicazione del progetto, risponde all'esigenza di promuovere il carattere di unicità dell'offerta naturalistica valdostana, rendendola riconoscibile in quanto espressione della tipicità naturalistica e della tradizione regionale, sottolineando in particolare il carattere di sostenibilità quale elemento imprescindibile e caratterizzante dell'offerta del turismo verde. Il marchio e il relativo manuale d'uso sono stati approvati con deliberazione della Giunta regionale n. 1806 in data 29 luglio 2011. Successivamente, si è proceduto alla prima registrazione, scaduta il 15 dicembre 2021, che è stata poi rinnovata nel 2022 per ulteriori dieci anni, fino al 15 dicembre 2031. Il logo del marchio ""Museo regionale di scienze naturali Efisio Noussan - Castello di Saint-Pierre"" è stato ideato nell'ambito del progetto di cooperazione INTERREG Italia-Francia 2014-2020 che ha parzialmente finanziato il progetto di restauro e riallestimento del castello di Saint-Pierre, sede del Museo regionale di Scienze naturali. Con deliberazione della Giunta n. 350 del 22 marzo 2019, sono stati approvati marchio e logotipo costituenti l'identità visiva del Museo regionale di scienze naturali Efisio Noussan. Allo stato attuale, il marchio non è ancora stato registrato, ma si sta valutando l'opportunità di registrare il logo del museo, identificativo del museo stesso. Per quel che riguarda gli altri Assessorati, collega, se è d'accordo, le citerei solo i nominativi, poi le do la risposta in modo che lei possa verificare quali sono registrati e quali no. Per quanto di competenza del Dipartimento sviluppo economico, si segnalano il marchio ""La Saint Ours"", il marchio ""Coa"", il marchio ""Coalab"", il marchio ""Beauclimat"" e il marchio ""Info Energia Chez Nous"". Vi sono poi il marchio ""Artisanà"" di competenza dell'IVAT, il marchio ""PEAR"" che distingue il Piano energetico regionale e ""CIT VDA"", Catasto impianti termici che non sono stati registrati. Presso il Dipartimento politiche del lavoro vengono utilizzati alcuni loghi tra cui ""VDA Lavora"". Per quanto di competenza del Dipartimento agricoltura, è stato registrato il marchio relativo al ""Marché au Fort"", iniziativa in programma nel secondo fine settimana di ottobre a Bard, che nel 2024 è giunto alla ventesima edizione. Per le altre iniziative e manifestazioni organizzate dall'Ufficio promozione dell'Assessorato, non ci sono marchi o loghi specifici. L'Assessorato ha poi registrato, sin dalla sua creazione, il marchio ""Route des Vins Vallée d'Aoste"" nel 1989 per vent'anni e successivi rinnovi decennali negli anni 2009- 2019. Il Dipartimento Sovraintendenza per i beni e le attività culturali ha ideato il marchio ""Valle d'Aosta Heritage"" che è stato registrato nei domini .it,.eu e.org. Per quello che riguarda il secondo quesito, di tutti i marchi che le ho elencato, sono stati registrati fin dalla propria creazione, oppure successivamente, il marchio di promozione turistica (come le ho detto, è stato registrato il 18 giugno 2024), il marchio ""Balteus"" (gliel'ho detto), il marchio ""Viva"" (per ora non è registrato, ma si sta pensando di registrare il logo). Per il terzo quesito, la registrazione di un marchio ha lo scopo fondamentale di creare un monopolio del suo uso, quindi vietarne l'uso a terzi o evitare che terzi si approprino del marchio creato. Inoltre, la registrazione consente di attaccare chiunque proceda al deposito di un marchio identico o simile a quello registrato attraverso un procedimento di opposizione. Non sempre la registrazione di un marchio è opportuna o necessaria per i costi che può comportare anche e soprattutto di natura gestionale. Nel corso della risposta al primo quesito, quello in cui le ho elencato tutti i marchi, è stata fornita informazione in merito ai marchi regionali non registrati rispetto ai quali è in corso una valutazione. Adesso le fornisco la risposta in modo che possa avere il dettaglio di quelli che le ho, in alcuni casi, solo sommariamente elencato."
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Bertin,Alberto,1966,M,Presidente,5,60,"Per la replica, il consigliere Brunod a cui passo la parola."
48035,XVI,21/11/2024,"COMMERCIO, INFORMAZIONE, TURISMO E INDUSTRIA ALBERGHIERA",it,Brunod,Dennis,1978,M,RV,6,1708,"Ringrazio l'Assessore per questa lunga risposta molto tecnica, ovviamente ce l'aspettavamo perché si parla di loghi, di dati, di registrazioni e quindi è normale che sia così. La ringrazio per fornirci la risposta in modo da poterla analizzare meglio. Quest'iniziativa nasceva dal fatto, come tutti ben sappiamo, dalle criticità che negli ultimi mesi sono nate e quindi proprio per cercare di andare sul tema, trattarlo e cercare, magari, da ritardi o errori commessi nel passato, si cerchi di non commetterli, perché poi molte volte vediamo che, a fronte di una spesa magari di 300-400-500 euro di registrazioni, poi dopo magari le cose possono diventare più gravi, quindi era proprio un po' questa la direzione. Quello che sarebbe magari anche importante, nonostante anche qui non sia di competenza, come ho detto nelle premesse, magari dell'Amministrazione regionale, visto quello che sta accadendo, e visto che magari ci sono molti settori che non magari direttamente di competenza regionale, ma dove indirettamente l'immagine di alcuni loghi, marchi o denominazioni possono comunque incidere e influire su quello che è l'aspetto e la visibilità dell'immagine della Regione della Valle d'Aosta, cercare magari di sensibilizzare anche queste realtà a fare molta attenzione su quella che è l'importanza delle registrazioni di questi marchi e di questi logotipi, proprio per evitare certe criticità che poi, come tutti sappiamo, a volte uno agisce in buona fede e poi purtroppo non tutti sono così e quindi molte volte poi bisogna rincorrere delle operazioni o degli iter che sono molto difficoltosi e molto dispendiosi. È solo questo per porre attenzione per l'interesse dell'immagine della nostra Regione."
48036,XVI,21/11/2024,"TURISMO E INDUSTRIA ALBERGHIERA, Ricettività turistica",it,Bertin,Alberto,1966,M,Presidente,1,26,Il punto n. 49 è rinviato.
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,1,80,"Punto n. 50. Per illustrare l'interpellanza, consigliere Baccega, ne ha facoltà."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Baccega,Mauro,1955,M,FI,2,3717,"Direi che, in chiusura della nostra giornata, andiamo ad affrontare un tema abbastanza importante e significativo, ovvero parliamo della DISVAL, Associazione sportiva dilettantistica che è nata nel 1998 - faccio una brevissima storia - per la volontà dell'Associazione Valdostana Paraplegici, che aveva lo scopo di offrire una prima struttura organizzativa allo sport ai disabili in Valle d'Aosta. Le finalità le conosciamo, sono quelle di promuovere e diffondere la pratica di tutti gli sport estivi e invernali e di organizzare appunto eventi e attività sportive, proponendo anche un'efficace attività didattica per l'avvio, l'aggiornamento e il perfezionamento delle attività sportive, allo scopo di divulgare lo sport tra i diversamente abili. Sappiamo dell'attività di palestra, sappiamo dello sci alpino che, grazie alla collaborazione con i maestri di sci, viene sviluppato in Valle d'Aosta, della formazione nelle scuole (c'è una bell'azione di sensibilizzazione anche in questo senso, che sempre la DISVAL sta portando avanti). Tra le attività più significative e anche di proiezione esterna che svolge la DISVAL, spicca la partecipazione al campionato italiano di Weelchair Curling che si disputa in più tappe e che prevede trasferte, anche importanti, in diverse località italiane. Inoltre, considerati i risultati significativi, ben quattro atleti della DISVAL sono ormai da più anni convocati tra gli atleti di interesse nazionale; li abbiamo visti in manifestazioni di carattere internazionale, anche in televisione, quindi siamo molto lieti dell'attività che fanno, questo per sottolineare la grande e straordinaria attività che quest'Associazione svolge in Valle d'Aosta. È un'Associazione che sicuramente necessita del pubblico, della giusta attenzione del pubblico, e, come dico nelle premesse, salutiamo con grande piacere che sia stata modificata la concessione gratuita per la struttura della Salle de Gymnastique in Piazza della Repubblica, in cui auspichiamo quanto prima possa vedere la luce la palestra DISVAL. Però, per avere quei risultati di cui parlavo prima a livello internazionale, è necessario potersi allenare e direi che gli allenamenti sono abbastanza significativi, soprattutto per gli atleti che praticano il Weelchair Curling, che vanno ad allenarsi a Torino, in questo momento. Mi sono chiesto e ho chiesto a loro: ""Ma come mai andate sempre a Torino in Corso Tazzoli? "". Il problema è che la struttura di Courmayeur non è operativa, non è aperta, quindi si rende necessario andare a Torino. Questo è un problema serio e che è anche rafforzato dal fatto che qualche giorno fa, in una trasmissione del TG3, in occasione della presentazione al Palaghiaccio di Aosta di una manifestazione nazionale di pattinaggio sul ghiaccio, la responsabile, o una delle responsabili, dello Skating Club Courmayeur ha evidenziato e sottolineato che questa mancanza del ghiaccio a Courmayeur fa sì che ben 100 bambini non possono più fare attività, sono fermi e, drammaticamente, ha detto: ""Abbiamo dovuto dire loro di scegliere altri sport"". In una Regione europea dello sport, direi che dobbiamo fare qualcosa di più per andare nella direzione di cercare di far aprire quest'impianto sportivo. Non so se sia un problema di costi. Pertanto, noi chiediamo nell'interpellanza per quale motivo non viene concesso lo Stadio del ghiaccio del Courmayeur Sport Center ed eventualmente quali azioni si intende intraprendere per consentire agli atleti della DISVAL, ma anche agli atleti dello Skating Club Courmayeur, di svolgere la preparazione e gli allenamenti sul ghiaccio della struttura di Courmayeur. Probabilmente, c'è qualche attività in atto, però abbiamo piacere di sapere come vanno le cose."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,3,39,"Per la risposta, assessore Grosjacques."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Grosjacques,Giulio,1962,M,UV,4,5372,"Grazie anche al collega Baccega per aver voluto evidenziare quella che è l'importante attività che svolge la DISVAL sul territorio valdostano, per la quale sicuramente l'Amministrazione regionale ha un occhio di riguardo. Una parte delle attività le ha citate lei, altre sono in corso, anche con riferimento alla Salle de Gymnastique. Per quel che riguarda lo stadio del ghiaccio, abbiamo ovviamente interpellato il Comune di Courmayeur che è proprietario della struttura, in quanto le criticità sono state esplicitate ormai da diversi anni, in quanto, come lei ben sa, la pista è chiusa da prima del Covid. Il problema principale della chiusura della pista è progettuale, in quanto il curling e la pista di pattinaggio condividono il medesimo impianto di raffreddamento, ma hanno necessità di temperature di ghiaccio differenti per permettere di svolgere le diverse discipline sul ghiaccio: quindi curling da una parte e pattinaggio, hockey o short track dall'altra, cosa che è impossibile con l'impianto esistente. La soluzione, infatti, sarebbe quella di separare i due impianti e renderli autonomi, come rappresentato da un tecnico incaricato direttamente da DISVAL e come confermato anche dalla ditta incaricata della manutenzione degli impianti frigo della struttura. I costi di separazione degli impianti, al fine di rendere il curling totalmente autonomo, sono stati stimati in circa 130 mila euro più Iva e spese di progettazione. Oltre a ciò, la pista risulta essere posizionata sotto le gradinate, in un ambiente che non riesce a disperdere l'umidità, creando così grossi problemi alla superficie che deve essere perfetta per assicurare lo scorrimento dello stone . Senza tali interventi, la pista non è tale da permettere un buon allenamento, così come è rappresentato peraltro dal Comitato Paralimpico Valdostano al Comune di Courmayeur, proprio per l'effettuazione del Weelchair Curling che lei ha citato. A quanto sopra indicato, si aggiungono i costi di gestione (circa 40 mila euro annui), comprensivi di energia elettrica, riscaldamento, spogliatoi, pulizia e altre attività. Sono stati altresì rilevati i problemi di pressione sulla pista principale, motivo per cui questa è rimasta chiusa da settembre a oggi. La riapertura della pista da curling, senza gli interventi che le ho appena sommariamente elencato, aggraverebbe il tutto. Per tutte le ragioni di cui sopra, lo stadio del ghiaccio non è comprensibilmente più stato concesso per gli allenamenti della squadra. Nei mesi scorsi, ci sono state però diverse interlocuzioni con il Comune di Courmayeur, che si è dichiarato disponibile ad assumere quota parte dei costi necessari per il ripristino della pista di curling. Il collega Sapinet, con il quale condividiamo la gestione degli interventi previsti dalla legge regionale 16/2007, quella che sostiene gli impianti sportivi di interesse regionale, ha dato disponibilità per intervenire con la quota prevista della legge regionale stessa, pari al 50% della spesa ammissibile, quindi nei prossimi mesi si darà corso alle attività progettuali e al successivo finanziamento delle opere. La DISVAL, con la quale si è in più occasioni affrontato il tema, si è dichiarata disponibile alla gestione della pista anche per mettere la struttura in condizione di essere utilizzata in misura superiore al solo utilizzo per gli allenamenti della DISVAL, senza però l'accollo dei costi di gestione che ho citato prima e che ammontano a circa 40 mila euro, che non sarebbe ovviamente in grado di sostenere. La pista ha una sua necessità, anche perché sono stati presi degli accordi informali con il CONI nazionale per ospitare il ritiro di nazionali di tutte le discipline olimpiche che possono ovviamente essere ospitate sul nostro territorio e una pista di curling in operatività potrebbe dare quest'opportunità a delle nazionali che partecipano alle Olimpiadi di Milano-Cortina 20-26. Per quel che riguarda il secondo quesito, le specifico che l'altra struttura che potrebbe ospitare gli allenamenti di curling è il futuro Palaghiaccio di Aosta. Sentito a tale proposito, il Comune in questione ha rappresentato che il nuovo impianto prevede, su espressa richiesta inizialmente del bando PNRR e poi su conferma dell'Amministrazione, la pista di curling per lo sviluppo nella nostra città di tale disciplina, che vede appunto la DISVAL tra le protagoniste in questo particolare settore, e in un'interpellanza, credo del collega Restano, di alcuni mesi fa, avevamo elencato le attività sportive che sarebbero state poi praticabili all'interno del nuovo Palaghiaccio, di cui si è parlato in questi giorni per la manifestazione di interesse che si è conclusa positivamente con un'offerta, quindi anche il Curling era ricompreso. Per quanto riguarda i tempi di realizzazione, il Comune è attualmente in fase di aggiudicazione, per cui l'intervento dovrà concludersi nel corso del 2026 in tempo utile per l'avvio della stagione sportiva 2026-2027. Sarà ovviamente indispensabile, nella primavera prossima, completare le operazioni di progettazione e di stima puntuale dei costi, perché oggi i costi che ci sono stati forniti saranno sicuramente suscettibili di aumento, e per poter poi intervenire con la legge 16 per dare nel minor tempo possibile la possibilità a DISVAL di potersi allenare senza dover utilizzare Torino o addirittura, in alcuni casi, Pinerolo."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,5,51,"Per la replica, consigliere Baccega, ne ha facoltà."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Baccega,Mauro,1955,M,FI,6,598,"Direi che le risposte che ha dato alla nostra interpellanza non possono che renderci soddisfatti. Evidentemente, qualcosa si stava già muovendo, l'auspicio è che si vada nella direzione giusta. Se ho capito bene, il 50% della fase di progettazione (mi può fare anche solo un cenno) della pista di curling ... Interruzione fuori microfono ... dei costi generali, sono ad appannaggio della legge 16. Questa è sicuramente una buona notizia, se il Comune di Courmayeur mette in campo delle risorse che ha detto, vuol dire che si va nella direzione di avvio di un intervento. La ringrazio molto, grazie."
48037,XVI,21/11/2024,"SPORT E TEMPO LIBERO, Infrastrutture ricreativo-sportive",it,Bertin,Alberto,1966,M,Presidente,7,318,"Con questo punto all'ordine del giorno, abbiamo terminato le interpellanze. Se siete d'accordo, invece di iniziare le mozioni, le rinviamo al prossimo Consiglio. Tutti d'accordo. I lavori del Consiglio pertanto terminano qui e i restanti punti all'ordine del giorno sono rinviati. --- La seduta termina alle ore 19:41."
48041,XVI,09/12/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,3038,"Con 34 Consiglieri presenti possiamo iniziare i lavori del Consiglio regionale. Punto n. 1 all'ordine del giorno. Il 4 dicembre scorso la Giunta ha depositato due disegni di legge: il primo contiene disposizioni urgenti per lo sviluppo e la flessibilità organizzativa degli enti del comparto unico della Valle d'Aosta; il secondo modifica la legge regionale n. 19/2007 in materia di procedimento amministrativo e di diritto di accesso alla documentazione amministrativa. Il 29 novembre la Presidenza del Consiglio dei ministri ha trasmesso lo schema di norma di attuazione dello Statuto speciale in materia di Istituzioni di alta formazione artistica e musicale per l'espressione del parere da parte del Consiglio Valle. L'atto è stato trasmesso alla I Commissione competente in materia. La Conferenza dei Capigruppo, nella riunione di giovedì 5 dicembre, ha deciso l'ordine dei lavori di questa riunione dedicata principalmente alle leggi di bilancio della Regione per il triennio 2025-2027. Nella seduta pomeridiana esamineremo i punti n. 1, 2, 3, 4, 12, 13, 14, 15, 16 e 17 e inizieremo quindi dall'illustrazione abbinata delle leggi di bilancio (punti 3.08 e 3.09), con le relazioni di maggioranza, consigliere Antonino Malacrinò, e di minoranza, consigliere Stefano Aggravi, e del presidente della Regione, Renzo Testolin. La discussione generale congiunta delle due relazioni della Sezione di controllo della Corte dei conti (punti da 3.01 a 3.07) e dei disegni di legge di bilancio inizierà nella seduta mattutina di domani, martedì 10, alle ore 9.00. Vi ricordo che è fissato per domani, entro le ore 12, il deposito degli emendamenti che non devono essere corredati dal parere di compatibilità finanziaria. Gli eventuali ordini del giorno dovranno essere depositati prima della chiusura della discussione generale. Per il resto, per le leggi, si proseguirà normalmente. Il 29 novembre è stato dato riscontro alla richiesta del gruppo PCP in merito al limite dei mandati in Giunta. L'Ufficio di Presidenza ha ritenuto all'unanimità che non vi sia titolo a rispondere in quanto si tratta di un quesito su situazioni meramente ipotetiche e non ancora verificatesi. Il 26 novembre la società CVA ha segnalato presunte violazioni degli obblighi di segreto d'ufficio e di riservatezza relativamente a informazioni acquisite da alcuni Consiglieri ai sensi dell'articolo 116 del Regolamento interno. Ho dato riscontro il 6 dicembre segnalando che l'obbligo di risposta da parte di CVA è stato chiarito da una sentenza del Consiglio di Stato. Ho inoltre precisato gli obblighi di segreto d'ufficio e di riservatezza la cui responsabilità è in capo ai singoli Consiglieri. La lettera è stata inviata anche a tutti i Capigruppo. Infine ricordo anche la scomparsa dell'ex sindaco di Avise Maurice Vauthier, sindaco dal 1995 al 2005, è stato uno dei fondatori dell'Associazione dei volontari del soccorso del Gran Paradiso. Alla famiglia vanno le sentite condoglianze dell'Assemblea. Ha chiesto la parola il consigliere Jordan, ne ha facoltà."
48041,XVI,09/12/2024,"CONSIGLIO REGIONALE, Attività consiliare d'aula",it,Jordan,Corrado,1973,M,UV,2,1038,"Au nom de l'Union Valdôtaine, nous voulons, nous aussi, rappeler Maurice Vauthier, syndic d'Avise, comme vous l'avez bien dit, pour dix ans entre 1995 et 2005, administrateur attentif, disponible et clairvoyant, caractéristiques que nous avons trouvées en lui aussi dans les nombreuses activités qu'il a faites dans sa vie.  Il était beaucoup engagé, il a été parmi les fondateurs des secouristes volontaires du Grand Paradis; il était membre actif du Comité des traditions d'Avise, des Amis de Saint-Brice et beaucoup d'autres associations, une personne très généreuse et disponible avec tous et pour tous. Maurice aimait beaucoup la musique; moi je l'ai connu dans la Chorale de Saint-Ours, il fut fondateur du groupe Les Enfants du Grand Paradis, il s'engagea beaucoup pour cette activité, les enfants, qui maintenant ne sont plus enfants, le rappellent encore avec un bon souvenir. Maurice il est parti trop vite, mais il nous laisse un bon héritage, un grand héritage, il nous laisse un exemple que nous devons suivre. Merci Maurice."
48041,XVI,09/12/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,3,74,"Ha chiesto la parola il presidente della Regione, Testolin, ne ha facoltà."
48041,XVI,09/12/2024,"CONSIGLIO REGIONALE, Attività consiliare d'aula",it,Testolin,Renzo,1968,M,UV,4,1561,"J'interviens seulement pour rendre hommage moi aussi, au nom du Gouvernement régional, à Maurice Vauthier, personne du territoire, un bon Valdôtain avant tout, enraciné sur son territoire, qui a toujours été un point de repère dans sa petite communauté d'Avise et surtout dans des situations tout à fait particulières comme celles de la Fête de Baulin où il représentait un point de retrouvaille, dans sa maison il accueillait toujours Valdôtains, ses copains du chant, comme il l'a bien rappelé le conseiller Jordan, mais aussi de nombreux visiteurs, beaucoup des amis qui venaient dehors de la Vallée d'Aoste et auxquels il offrait avec tout le cœur un moment agréable de notre culture, de notre situation et de notre tradition et c'était quelque chose d'extrêmement important. Le collègue Jordan a souligné tout ce qu'il a fait pour sa communauté, celle du Grand Paradis, en travaillant comme Syndic, comme Assesseur à la Communauté de montagne, mais encore pour les jeunes, pour le bénévolat, dont il a reçu l'année dernière une reconnaissance pour les 30 ans de travail à l'intérieur du 118 de l'Unité des Communes. Alors c'est avec pas mal de chagrin que nous rappelons cet homme, un homme toujours direct, quand il avait besoin de parler de quelque chose, il ne tournait pas aux alentours de la question, mais il allait droit à ce qui était le point crucial. On le rappelle et on présente à ses familiers nos condoléances les plus sincères et on les embrasse fort, en le retenant, comme il l'a bien dit Jordan, un exemple important pour notre communauté."
48041,XVI,09/12/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,5,59,"Ha chiesto la parola la consigliera Minelli, ne ha facoltà."
48041,XVI,09/12/2024,"CONSIGLIO REGIONALE, Attività consiliare d'aula",it,Minelli,Chiara,1966,F,PCP,6,3754,"Intervengo sulle comunicazioni del presidente Bertin, in particolare su quanto detto rispetto alla sua risposta all'Amministratore delegato e al Presidente di CVA, che il 26 novembre scorso avevano inviato una lettera di sei pagine al Presidente stesso, al Presidente della Regione e ai Capigruppo allo scopo di segnalare una mia presunta violazione dell'articolo 116 del Regolamento e di formulare una serie di accuse, anche pesanti, nei confronti della mia e della nostra attività ispettiva e politica. Una lettera che la società ha ritenuto di non inviarmi neppure per conoscenza, ma che ho ovviamente ricevuto dalla mia Capogruppo, una lettera con un evidente carattere intimidatorio, come hanno rilevato anche i legali a cui l'ho sottoposta, e che si inquadra in un'azione più ampia che si è esplicitata anche nella Conferenza che CVA ha tenuto il 28 novembre in IV Commissione in quest'aula, due giorni dopo l'invio di quella lettera, per un'audizione voluta dal collega Perron della Lega al fine di dare modo a CVA, in buona sostanza, di provare a chiudere la bocca alle due Consigliere regionali di PCP. Una cosa inaudita viste le modalità con cui si è svolta quella Commissione del 28 novembre, che non era certo una semplice audizione, ma una sorta di attacco premeditato e preconfezionato ordito tra Châtillon e Aosta, passando forse, chi lo sa, anche per Roma. Rispetto alla risposta del Presidente del Consiglio inviata in data 6 dicembre, devo dire che il contenuto è assolutamente condivisibile perché respinge in toto le assurde accuse e le richieste perentorie dei vertici di CVA riguardo alla gestione degli accessi agli atti dei Consiglieri che sono regolate da disposizioni di legge, oltre che dal Regolamento interno, e mi riferisco in particolare alla legge 20/2016, che vale anche per CVA in quanto società partecipata e controllata dalla Regione. Sulla terza questione affrontata, vale a dire la richiesta al Presidente del Consiglio di indagare sulla provenienza di segnalazioni pervenutemi, richiesta che poi è stata formulata in Commissione anche dal collega Perron, rilevo che di segnalazioni ai Consiglieri ne arrivano molte e non è di certo compito della Presidenza compiere indagini e prendere provvedimenti in tal senso su questa questione; nello specifico, tra l'altro, però, ci tengo a ricordare che si faceva riferimento a un verbale pubblico del Consiglio di amministrazione di una società pubblica, che è appunto la nostra più importante partecipata. Certamente la nostra attività ispettiva proseguirà anche attraverso accessi agli atti che riguardano CVA qualora questo si renderà necessario. Sulla questione, brevemente, della risposta alla nostra richiesta di chiarimenti riguardo alla legge del 2007, e segnatamente alla questione dei mandati, abbiamo ricevuto, come ha detto il Presidente, il 2 dicembre questa ""non risposta"". Fa un po' specie che ci siano voluti 45 lunghi giorni per decidere che non vi sia titolo a rispondere, perché si tratterebbe appunto di mera ipotesi, e che ce ne si occuperà quando sarà il caso, se sarà il caso. Ora, noi non abbiamo mai fatto riferimento all'Ufficio di Presidenza, tanto meno a valutazioni dell'Ufficio di Presidenza, ma abbiamo chiesto una semplice nota di analisi e di interpretazione, non di valutazione, della norma in questione. Una richiesta che non equivale di certo alla formazione di un giudizio, ma che voleva approfondire da un punto di vista giuridico la questione. Rilevo che però ci manca ancora un pezzo perché noi nella lettera di risposta che le abbiamo inviato il 2 dicembre abbiamo chiesto copia dell'atto da lei citato con cui l'Ufficio di Presidenza ha rigettato all'unanimità la richiesta presentata e che quindi siamo ancora in attesa di vedere."
48041,XVI,09/12/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,7,665,"Ci sono altri interventi? Se non ce ne sono, do soltanto un chiarimento riferito all'ultima questione. Non ho ritenuto di convocare un Ufficio di Presidenza straordinario sulla questione della lettera da voi inviata, anche in ragione delle tempistiche che non sono certo urgenti. L'Ufficio di Presidenza aveva un calendario delle riunioni, si è riunito la prima volta e ha inquadrato la questione, la seconda l'ha affrontata e la terza ha deciso, pertanto ci sono voluti quei giorni, ma, non essendoci l'urgenza, le tre riunioni già in calendario sono servite ad affrontare l'argomento. Punto n. 2 dell'ordine del giorno: comunicazioni del Presidente della Regione."
48042,XVI,09/12/2024,"CONSIGLIO REGIONALE, Attività consiliare d'aula",it,Bertin,Alberto,1966,M,Presidente,1,592,"Passiamo al punto n. 3 all'ordine del giorno. Per quanto riguarda questo verbale della seduta pomeridiana del 18 ottobre (oggetto n. 4030/XVI), a seguito di una verifica effettuata dagli uffici, è emerso che, per un mero errore materiale, è stato riportato l'esito della votazione dell'ordine del giorno n. 15 del gruppo di Forza Italia senza conteggiare la consigliera Minelli fra gli astenuti, pertanto abbiamo riaggiornato il verbale correggendolo. Questa è la ragione delle modifiche apportate. Vi sono altre richieste sui verbali? Possiamo darli come approvati? I verbali sono approvati."
48043,XVI,09/12/2024,"BILANCIO E CONTABILITA' REGIONALE, OPERE PUBBLICHE",it,Bertin,Alberto,1966,M,Presidente,1,144,"Passiamo ora all'analisi del bilancio, punto n. 4 all'ordine del giorno. Vi sono interventi? Non vi sono interventi. Passiamo ai punti seguenti."
48044,XVI,09/12/2024,"FINANZA REGIONALE E LOCALE, Partecipazioni azionarie regionali",it,Bertin,Alberto,1966,M,Presidente,1,34,Punto n. 12. Ha ricevuto risposta.
48045,XVI,09/12/2024,"EDILIZIA, Edilizia residenziale",it,Bertin,Alberto,1966,M,Presidente,1,34,Punto n. 13. Ha ricevuto risposta.
48046,XVI,09/12/2024,"ASSISTENZA SOCIALE, Disabili, TRASPORTI E VIABILITÀ, Trasporti",it,Bertin,Alberto,1966,M,Presidente,1,49,Punto n. 14. Il Consigliere ha ricevuto risposta.
48047,XVI,09/12/2024,"ACQUE, Acque minerali e termali",it,Bertin,Alberto,1966,M,Presidente,1,49,Punto n. 15. Il Consigliere ha ricevuto risposta.
48048,XVI,09/12/2024,EDILIZIA,it,Bertin,Alberto,1966,M,Presidente,1,49,Punto n. 16. La Consigliera ha ricevuto risposta.
48049,XVI,09/12/2024,ASSISTENZA SANITARIA E OSPEDALIERA,it,Bertin,Alberto,1966,M,Presidente,1,34,Punto n. 17. Ha ricevuto risposta.
48050,XVI,09/12/2024,BILANCIO E CONTABILITA' REGIONALE,it,Bertin,Alberto,1966,M,Presidente,1,213,"Come stabilito dalla Conferenza dei Capigruppo, analisi abbinata dei punti 3.08 e 3.09 e delle relazioni conseguenti. Relatore di maggioranza è il consigliere Malacrinò, che si è prenotato e a cui passo la parola."
48050,XVI,09/12/2024,BILANCIO E CONTABILITA' REGIONALE,it,Malacrinò,Antonino,1977,M,FP-PD,2,18782,"Buon pomeriggio a tutti. I documenti che andremo a discutere durante i lavori di questa settimana si riferiscono al disegno di legge regionale 168 avente come oggetto: ""Disposizioni per la formazione del bilancio annuale e pluriennale della Regione Autonoma Valle d'Aosta"" e al disegno di legge 169 avente come oggetto: ""Bilancio di previsione finanziario della Regione Autonoma Valle d'Aosta per il triennio 2025/2027"", entrambi presentati dalla Giunta regionale in data 31 ottobre 2024. Gli atti che verranno esaminati nel corso dei lavori del Consiglio regionale sono stati oggetto di approfondimento avvenuto durante l'audizione effettuata in II Commissione consiliare permanente. Il percorso sul bilancio ha preso avvio in data 12 novembre con la nomina dei due relatori: il consigliere Aggravi per la minoranza e il sottoscritto per la maggioranza, successivamente la seduta è proseguita con l'illustrazione dei due documenti da parte del Presidente della Regione e la programmazione delle sedute successive. I lavori sono continuati in data 25 novembre con l'audizione del Governo regionale e nelle date del 26 novembre e 2 dicembre abbiamo avuto la possibilità di audire tutti i principali portatori di interesse. Il percorso si è concluso in data 3 dicembre con la replica del presidente Testolin e la relativa espressione del parere. Veniamo ora all'analisi dei documenti finanziari partendo dal disegno di legge 169. Il bilancio 2025/2027 è redatto nel rispetto dei principi contenuti nel decreto legislativo 23 giugno 2011, n. 118, recante: ""Disposizioni in materia di armonizzazione dei sistemi contabili e degli schemi di bilancio delle Regioni, degli Enti locali e dei loro organismi"". La programmazione finanziaria per il prossimo triennio risulta coerente con il contenuto del Documento di economia e finanza regionale, previsto dall'articolo 36 del decreto legislativo 118/2011, approvato con deliberazione del Consiglio regionale in data 18 ottobre 2024. Il bilancio regionale pareggia nell'importo complessivo in euro 1.897.370.143,83 per l'anno 2025, in euro 1.707.191.286,89 per l'anno 2026 e in euro 1.608.062.854,01 per l'anno 2027. Contestualmente al bilancio di previsione, proseguendo nell'ottica di rendere sempre più forte il legame tra i diversi documenti di programmazione e più chiaro l'utilizzo delle risorse stanziate nel Titolo 2 della spesa, vengono approvati anche il programma regionale dei lavori pubblici e dei servizi di architettura e ingegneria per il triennio 2025/2027 e il relativo elenco annuale. Al fine di una corretta valutazione del documento di bilancio, è importante ricordare, soprattutto in riferimento agli investimenti, che gli stessi vengono contabilizzati in modo pluriennale sulla base del cronoprogramma di avanzamento delle attività in corrispondenza dell'effettiva esigibilità degli interventi finanziati. Si precisa inoltre che le previsioni di entrata includono i residui attivi differiti e riaccertati nel triennio in esame e il fondo pluriennale vincolato così come gli stanziamenti di spesa includono i residui passivi e il fondo pluriennale vincolato. Il totale delle entrate di competenza previste per il 2025, senza considerare le partite di giro, è pari a 1.626 milioni di euro, superiore alla previsione formulata per il 2024, che era pari a 1.541 milioni. La previsione per i due anni successivi del bilancio pluriennale evidenzia un andamento decrescente per effetto del normale andamento della previsione dei fondi statali e dei fondi derivanti dalla programmazione europea, al quale si aggiunge l'andamento decrescente della previsione di entrate extratributarie. Il totale complessivo delle entrate per il 2025 è pari a 1.897 milioni rispetto a 1.819 milioni di euro previsti per il 2024. Il totale del bilancio include l'importo del fondo pluriennale vincolato, che rappresenta risorse già disponibili e contabilizzate, differite ad anni successivi per far fronte alle specifiche spese, per lo più di investimento. L'importo del fondo per il 2025, pari a 150 milioni, si è ridotto rispetto all'anno precedente di 11 milioni e previsto inoltre in forte diminuzione nel corso del triennio. L'utilizzo anticipato dell'avanzo di amministrazione vincolato, che ammonta a circa 20 milioni di euro, può essere iscritto soltanto nel primo anno della previsione e deriva dalla sommatoria delle risorse vincolate già accertate nell'anno in corso, o in esercizi precedenti di cui le strutture hanno richiesto l'iscrizione anticipata in parte spesa con il bilancio di previsione. Le entrate del Titolo 1, pari a 1.318 milioni per il 2025, sono superiori di circa 71 milioni rispetto alla previsione per il 2024; esse sono costituite da circa 140 milioni di tributi propri e da circa 1.178 milioni di compartecipazioni ai tributi erariali. Le entrate del Titolo 1 rappresentano l'81% del totale delle entrate finali. Per quanto riguarda le entrate derivanti dai tributi propri, è necessario rilevare una previsione in calo di circa 10 milioni di euro, si tratta di un decremento prudenziale inserito nello stanziamento di bilancio per far fronte all'esenzione dall'addizionale regionale IRPEF per il primo scaglione, che sarà oggetto di un intervento normativo statale. Per quanto riguarda invece la tipologia compartecipazione ai tributi erariali, si registra un importante incremento dovuto sia alla crescita del gettito IRPEF, derivante dai versamenti effettuati dal territorio, che da una crescita del gettito IVA derivante dall'inflazione. Le entrate al Titolo 2 da trasferimenti correnti sono previste in circa 44 milioni per il 2025 e si riducono nel triennio sino ai circa 23 milioni nel 2027. Tali entrate rappresentano poco meno del 3% del totale delle entrate finali. Si tratta, principalmente, di fondi statali derivanti anche dall'attuazione del piano nazionale di ripresa e resilienza, nonché di fondi relativi alla programmazione europea, costituiti da una quota eurounitaria e da una quota di cofinanziamento statale. L'importo più significativo della previsione per l'intero triennio appartiene alla tipologia ""Trasferimenti correnti da amministrazioni pubbliche"" e incide per oltre il 70% sul totale del Titolo 2. Nel 2025, in particolare, su una previsione complessiva di quasi 34 milioni sono circa 8 milioni di fondi relativi al piano nazionale di ripresa e resilienza, 13 milioni di assegnazioni statali, circa 7,5 milioni di fondi strutturali europei e 3,2 milioni quale trasferimento compensativo della manovra IRAP disposto con la legge di bilancio 234/2021. Si rammenta invece che il trasferimento statale compensativo delle minori entrate IRPEF, disposto sempre con la citata legge di bilancio per il 2022, ha avuto termine con l'esercizio 2024, determinando sul 2025 un livello di previsione del totale complessivo del Titolo decisamente inferiore rispetto allo stanziamento previsto per il 2024. Le entrate extra tributarie del Titolo 3 sono pari a 166 milioni per il 2025, in crescita rispetto ai circa 139 iscritti in previsione per il 2025 nel bilancio 2024-2026, 135 milioni per il 2026 e 98 milioni per il 2027. Tali entrate rappresentano circa il 10% del totale delle entrate finali. Le entrate in conto capitale del Titolo 4 sono previste in circa 83 milioni per il 2025, 30 milioni per il 2026 e 13 milioni per il 2027. Tali entrate rappresentano circa il 5% del totale delle entrate finali. L'importo più significativo è relativo alla tipologia ""Contributi agli investimenti"" che include: i contributi statali agli investimenti finalizzati allo sviluppo economico e alla tutela del territorio destinati alla Regione per un importo di 20 milioni di euro assegnato ancora per l'anno 2025; i contributi relativi al PNRR e al PNC per euro 32 milioni nel 2025 e 9,6 milioni nel 2026; i contributi relativi alla programmazione europea per circa 20,2 milioni nel 2025, 11,9 milioni nel 2026 e 7,6 milioni nel 2027. Come noto, ulteriori risorse saranno iscritte in bilancio nel corso dell'esercizio anche per gli anni successivi con atti amministrativi di variazione al bilancio stesso sulla base degli atti formali di assegnazione degli stessi emanati dalle competenti autorità nazionali ed europee. Le entrate di cui al Titolo 5 si riferiscono alle modalità di contabilizzazione di risorse derivanti dalla programmazione dei fondi europei. L'importo è stato previsto in euro 15 milioni per le annualità 2025 e 2026 e 16 milioni per il 2027. Non è previsto per il triennio di bilancio alcun ricorso al debito. Il totale delle spese per il 2025 al netto delle partite di giro è pari a 1.795.990.259,83 euro e include, oltre alla previsione formulata con riferimento alle spese di competenza dell'esercizio, anche gli stanziamenti già impegnati a valere sulle disponibilità degli anni precedenti reimputati all'esercizio 2025 e le riproposizioni di spese vincolate a entrate non utilizzate negli anni precedenti. Negli stanziamenti di parte corrente è incluso anche il contributo alla finanza pubblica. Il totale delle spese, al netto delle partite di giro delle risorse già impegnate, del Fondo pluriennale vincolato e del contributo alla finanza pubblica, è pari a poco più di 900 mila euro per l'anno 2025, a euro 1,3 miliardi per l'anno 2026 e a 1,3 miliardi per l'anno 2027. Per quanto concerne la distribuzione complessiva della spesa per missioni, ovvero i macro ambiti di competenza definiti dalla normativa contabile nazionale, su tutte spiccano la Missione 13 ""Tutela della salute"", cui è destinato il 23,27% delle risorse e la Missione 4 ""Istruzione e diritto allo studio"" per 13,4%. Complessivamente l'incidenza della spesa corrente rispetto alla spesa di investimento si presenta in miglioramento rispetto all'anno precedente. Per quanto riguarda il disegno di legge 168, la legge di stabilità è la legge che a tutti gli effetti adegua l'ordinamento regionale in materia di finanziaria al fine di predisporre le autorizzazioni successive recepite nel bilancio regionale. Le previsioni di bilancio infatti sono effettuate a legislazione vigente, a cui si aggiungono le ipotesi di modificazione inserite appunto in legge. Il contenuto obbligatorio della presente legge è riconducibile di fatto a materie che corrispondono ai capi di riferimento e si compone di 59 articoli per complessivi 11 capi. Gli articoli contenuti all'interno di questo provvedimento sono tutti di particolare rilievo e saranno oggetto di approfondimento nel corso dei lavori di questa settimana; come detto, si tratta di un bilancio che mette in campo ingenti risorse per sostenere la nostra comunità. Diventa dunque difficile sintetizzare il contenuto dei diversi articoli in questa relazione senza tralasciare alcuni aspetti sicuramente di pari importanza. Il Capo I, recante disposizioni in materia di personale, si compone di 8 articoli volti a declinare alcuni temi fra cui il fabbisogno di personale, le deroghe assunzionali, la proroga di graduatorie, la mobilità e i rinnovi contrattuali. Il Capo II, recante disposizioni in materia di finanza locale, si compone di 14 articoli con i quali vengono trasferiti agli Enti locali maggiori risorse volte a mantenere i servizi e a copertura dell'importante incremento delle spese. In questo Capo si segnalano diversi articoli, tra cui l'articolo 7 che stabilisce le risorse destinate alla finanza locale con un trasferimento che cresce dai circa 239 milioni dello scorso anno a 262 milioni; il trasferimento senza vincolo agli enti territoriali invece ammonta a 104 milioni. All'interno dello stesso articolo vi è anche il trasferimento straordinario, già previsto, al Comune di Aosta per 1,5 milioni per le annualità 2025 e 2026 che con il successivo articolo 10 viene esteso anche al 2027. All'articolo 8 vi è un trasferimento straordinario corrente per 5,3 milioni a favore dei Comuni, delle Unités e del BIM a parziale copertura dell'incremento delle spese contrattuali. All'articolo 9 c'è la proroga anche per il 2027 del trasferimento straordinario corrente di 12,5 milioni ai Comuni e Unités già previsto dal precedente bilancio per le annualità 2025 e 2026. Con l'articolo 12 si prevede un finanziamento di 200 mila euro per permettere il completamento della struttura denominata ""Maison Caravex"" nel comune di Gignod. L'articolo 13 prevede un contributo di 500 mila euro per interventi di ampliamento e potenziamento di parcheggi di scambio per lo sviluppo della mobilità sostenibile. Con l'articolo 14 si trasferiscono agli Enti locali 1 milione di euro per finanziare spese tecniche e lavori di adeguamento degli edifici scolastici. L'articolo 15 proroga anche al 2027 lo stanziamento di 6,3 milioni a favore dei Comuni per opere di pubblica utilità. Con l'articolo 18 vengono stanziati 140 mila euro per ciascuna annualità al fine di mantenere attivo il sistema volto a favorire e facilitare l'integrazione dei cittadini stranieri. L'articolo 19 concede un contributo di 83 mila euro volto a sostenere le attività del Centro antiviolenza. L'articolo 20 invece prevede lo stanziamento di 140 mila euro annui volti a favorire la partecipazione di minori con disabilità nei servizi ludico ricreativi estivi. Il Capo III, recante disposizioni in materia di sanità e politiche sociali, si compone di sei articoli che recano principalmente disposizioni in merito al finanziamento della spesa sanitaria regionale e relativi ai livelli essenziali di assistenza. In questo Capo da segnalare l'articolo 21 che stanza 9,3 milioni di euro per la proroga della misura che finanzia l'indennità sanitaria temporanea a favore dei medici e infermieri. L'articolo 24 finanzia la spesa sanitaria corrente con circa 340 milioni per ogni anno, con un incremento di circa 13 milioni rispetto a quanto previsto dal triennale lo scorso anno sull'annualità 2025. Con l'articolo 25 vengono raddoppiati i fondi per misure di prevenzione e contrasto al suicidio. L'articolo 26 prevede per il Centro servizi per il volontariato un contributo straordinario per 60 mila euro necessario affinché il Centro servizi per il volontariato possa continuare a sostenere le realtà solidaristiche territoriali. Il Capo IV, recante disposizioni in materia di istruzione e cultura, si compone di 5 articoli e in questo caso va segnalato l'articolo 27 che stanzia la somma di 3 milioni e mezzo nel triennio per interventi di edilizia universitaria e per il completamento dell'intervento nell'edificio sede dell'Università della Valle d'Aosta, sito in Viale dei Cappuccini. Con l'articolo 28 si finanzia con circa 15 milioni di euro l'intervento di manutenzione straordinaria dell'ex Priorato e Centro Saint-Bénin, di proprietà dell'antica fondazione Collège aux études di Saint-Bénin. Il Capo V, recante gli interventi in materia di tutela del territorio e ambiente, si compone di quattro articoli. Con l'articolo 33 si autorizza, implementandola rispetto al 2024, una spesa di 70 mila euro per interventi di gestione, ripristino e manutenzione dei siti appartenenti alla rete ""Natura 2000"" e dei siti individuati dalla rete ecologica regionale. L'articolo 34 prevede uno stanziamento di 150 mila euro a favore della Fondazione Montagna sicura per l'organizzazione di iniziative ed eventi dedicati all'importanza dei ghiacciai collegate ""all'Anno internazionale per la conservazione dei ghiacciai"". L'articolo 35 prevede la realizzazione di un programma straordinario di interventi per la riduzione dei rischi idrogeologici e sulla viabilità regionale a seguito dell'alluvione di fine giugno, che prevede, al termine degli iter necessari, un rimborso da parte dello Stato di circa 20 milioni. Il Capo VI, recante disposizioni in materia di trasporto pubblico, si compone di 5 articoli; con l'articolo 36 vengono riproposte e implementate le agevolazioni tariffarie per incentivare l'utilizzo del trasporto pubblico. L'articolo 37 prevede un contributo di 500 mila euro per smantellare i vecchi impianti a fune, abbandonati da tempo, e il successivo ripristino ambientale. Con l'articolo 39 viene prorogata la misura di sostegno alla mobilità a favore dei profughi ucraini e ai richiedenti asilo. L'articolo 40 proroga fino al 2027 il piano di interventi per lavori di pubblica utilità, si tratta di una norma che persegue anche un interesse di tipo sociale. Il Capo VII, recante disposizioni in materia di sport e turismo, si compone di un articolo, l'articolo 41, che prevede la proroga anche per il 2027 del progetto ""Sci...volare a scuola"", con uno stanziamento che viene ancora incrementato e che viene portato a 50 mila euro. Il Capo VIII, recante gli interventi in materia di sviluppo economico, si compone di nove articoli, gli articoli riguardano interventi in materia di politiche del lavoro, programmi di investimento europei e statali, politiche per lo sviluppo delle aree montane. In questo caso si segnala l'articolo 44 con il quale vengono stanziati nel triennio 3,5 milioni di euro in aggiunta a quanto previsto dal FOSMIT per l'attuazione di strategie comuni per la valorizzazione delle zone montane. L'articolo 49 invece prevede un'integrazione di 14 milioni per il biennio 2026-2027 sui fondi di rotazione per dare continuità alle richieste di agevolazione all'acquisto di una prima casa o per il recupero di fabbricati nei nostri centri storici. Il Capo IX, recante gli interventi in materia di agricoltura, si compone di quattro articoli, in questo caso occorre segnalare l'articolo 51 che prevede un cofinanziamento di 3,5 milioni nel triennio per il completamento del programma di sviluppo rurale. L'articolo 54 prevede un contributo di 70 mila euro alla Società Servizi Valle d'Aosta S.p.A. necessario per permettere un allineamento salariale agli impiegati forestali. Il Capo X, recante gli interventi in materia istituzionale, generale e di gestione, si compone di tre articoli. Con l'articolo 57 si autorizza l'acquisto, stanziando 350 mila euro, di una porzione di fabbricato sito nel Comune di Châtillon, consentendo alla Regione di essere l'unico proprietario dell'intero edificio da poter destinare alle attività scolastiche e alla realizzazione di nuovi laboratori didattici. Il Capo XI, recante disposizioni in materia di contabilità e finali, si compone di due articoli. La II Commissione consiliare permanente, riunitasi in data 3 dicembre 2024, ha preso in esame il disegno di legge 168: ""Disposizioni per la formazione del bilancio annuale e pluriennale della Regione Autonoma Valle d'Aosta"" e il disegno di legge 169: ""Bilancio di previsione finanziario della Regione Autonoma Valle d'Aosta per il triennio 2025-2027"" e ha espresso a maggioranza parere favorevole. Ringrazio gli uffici per il lavoro svolto, i dirigenti intervenuti, i colleghi per la collaborazione e tutti i portatori di interesse che hanno partecipato alle numerose audizioni."
48050,XVI,09/12/2024,BILANCIO E CONTABILITA' REGIONALE,it,Bertin,Alberto,1966,M,Presidente,3,86,"Ha chiesto la parola il consigliere Aggravi, relatore per la minoranza, ne ha facoltà."
48050,XVI,09/12/2024,BILANCIO E CONTABILITA' REGIONALE,it,Aggravi,Stefano,1985,M,RV,4,16363,"Prima di passare alla relazione, credo sia doveroso ringraziare i colleghi delle forze di minoranza per la fiducia che ancora quest'anno mi hanno dimostrato e ringraziare anche gli uffici che hanno fornito in II Commissione, così come i membri del Governo e anche chi è stato audito, le informazioni aggiuntive che sono state richieste un po' da tutti i gruppi nel corso delle audizioni e poi di quella finale di replica da parte del Presidente. Voglio anche ringraziare in particolare i colleghi di II Commissione per il lavoro svolto, che è già stato oggetto di attenzione da parte del relatore di maggioranza, nonché Presidente della stessa Commissione. A volte, per poter comprendere al meglio l'oggi e guardare al futuro, è bene voltarsi indietro e rammentarsi che cosa si era detto su quello che poi si è invece manifestato nel recente passato. Un anno fa circa concludevo la mia relazione ai disegni di legge al bilancio previsionale della Regione Autonoma per il triennio 2024-2026 dicendo in estrema sintesi: ""Il prossimo triennio ci porterà a vivere nella stagione dei bilanci sempre più corti e sempre più dipendenti da fonti terze"". Quanto si può oggi analizzare nei documenti in esame, non fa che confermare questa tendenza alla quale siamo ormai sempre più condannati. Un andamento previsionale delle entrate (quindi di conseguenza della spesa pubblica), che porta il ""governante"" di turno (al di là della sua più o meno dichiarata simpatia per scuole di politica economica) a limitare nel concreto la propria visione programmatoria ai soli prossimi 12 mesi, piuttosto che a poter pianificare con maggior certezza i successivi 36 del triennio di riferimento. Quest'aspetto emerge chiaramente analizzando l'andamento previsionale delle entrate finali, ad esempio, negli ultimi tre trienni di programmazione. Come si nota in particolare per l'annualità 2025, le previsioni di entrata si correggono progressivamente anno dopo anno, influenzate dai movimenti ""sottostanti"" della contabilità pubblica. Tra questi spiccano gli accertamenti e le stime relative a imposte e tributi, che risentono anche dei provvedimenti adottati dal Governo centrale sia durante l'anno, sia con manovre di bilancio. Tuttavia, a tali interventi non sempre corrisponde un trasferimento compensativo per le minori entrate, benché negli ultimi anni i rapporti finanziari con Roma abbiano dimostrato (per tutte le Regioni) maggiore generosità rispetto al passato. Un altro elemento significativo è rappresentato dai movimenti del fondo pluriennale vincolato, che comprende risorse già contabilizzate, ma differite agli anni successivi per finanziare specifiche spese, in particolare investimenti. È importante notare che questo fondo è previsto in significativa diminuzione nel corso del triennio di programmazione. L'incertezza che caratterizza sempre più il processo programmatorio emerge soprattutto nell'andamento dei trasferimenti correnti, costituiti principalmente da fondi statali, risorse del piano nazionale di ripresa e resilienza e contributi alla programmazione europea, che includono una componente comunitaria e una di cofinanziamento statale. Queste risorse vengono spesso integrate nel bilancio in corso d'esercizio in seguito agli atti di assegnazione delle autorità nazionali ed europee. Questo meccanismo ricorda, almeno in parte, l'ormai famoso e anche famigerato sistema delle ""milestone"" del PNRR, dove il rispetto degli obiettivi stabiliti determina l'assegnazione delle quote (e forse questo è proprio nato dall'esperienza della programmazione comunitaria). Si tratta di un modello ormai consolidato, una sorta di ""dirigismo gentile"" che rappresenta una parte rilevante del bilancio. Questo tema merita attenzione, soprattutto in sede di programmazione triennale, per allocare al meglio le risorse proprie regionali, che per loro natura restano limitate. A tal proposito desidero evidenziare un punto già sollevato durante le audizioni e che reputo importante ribadire (senza alcuna polemica). Sarebbe utile, almeno finché il PNRR è operativo, identificare con precisione le risorse che, per varie ragioni, richiedono una riprogrammazione (o progetti comunitari che poi non si concretizzano sul lato della spesa). Questo non per soddisfare una semplice curiosità, bensì per verificare se esistano margini di manovra per destinare tali risorse a opere o progetti di particolare rilevanza attualmente privi di copertura finanziaria. Analoghe considerazioni vanno fatte per le entrate in conto capitale, che includono contributi legati sempre al PNRR, al piano nazionale complementare e ad altri fondi della programmazione europea. Anche in questo caso le risorse vengono iscritte a bilancio in base ai provvedimenti adottati dalle autorità competenti. In questo contesto l'attività di programmazione si sposta di fatto durante l'anno con la definizione di variazioni al bilancio e, in modo ancora più rilevante, al momento della destinazione del cosiddetto ""avanzo disponibile"". Questo tema è stato affrontato più volte in occasione dell'analisi dei rendiconti annuali e dei relativi assestamenti di bilancio. È come se la politica di Governo regionale aspettasse con ansia la chiusura dei conti annuali per poter suddividere l'avanzo disponibile e pianificare il futuro di numerosi progetti, sia di età storica che più recenti. Tale approccio, tuttavia, appare in contrasto con ciò che si potrebbe (e dovrebbe) fare in fase di elaborazione del bilancio previsionale, che rappresenta il momento ideale per una programmazione più strategica e organica. Sarebbe quanto meno discutibile confrontare gli stanziamenti delle diverse missioni in relazione alle singole annualità di programmazione, così come porre a confronto l'annualità 2027 con quella prossima del 2025. Questo perché nel triennio di riferimento l'ammontare complessivo della spesa (così come delle entrate) si contrae di circa il 18%. Un dato simile si è registrato anche nei trienni precedenti: una riduzione del 15% nel periodo 2024-2026 e del 13% nel triennio 2023-2025. Sebbene sia interessante osservare l'ampliamento del divario nella disponibilità di spesa nei vari scenari, questo richiederebbe un'analisi più approfondita per capire se esista una causa comune o almeno una tendenza. Potrebbe essere utile tornare su questo punto in occasione dell'analisi dei risultati del prossimo rendiconto. Tuttavia, ci sono sei missioni che meritano particolare attenzione per il loro andamento nel triennio 2025-2027. Di queste due registrano un incremento: la Missione 8 (Assetto del territorio ed edilizia abitativa) con un +0,59% e la Missione 20 (Fondi e accantonamenti) con un +0,68%. Al contrario quattro Missioni mostrano un andamento negativo (di fatto più significativo rispetto alle altre, si sono considerati i valori che vanno oltre il -1%): la Missione 15 (Politiche per il lavoro e la formazione professionale) con un -1,01%, la Missione 9 (Sviluppo sostenibile e tutela del territorio e dell'ambiente) con un -2,64%, la Missione 10 (Trasporti) con un -2,77% e la Missione 13 (Tutela della salute) con un -6,53%. In merito a queste ultime, durante le audizioni, è emerso che tali diminuzioni sono largamente influenzate dall'andamento di talune spese (e relativi stanziamenti) previste nel triennio. Ad esempio, nel caso della Missione 10, quella dei trasporti, gli stanziamenti per l'acquisto di treni si riducono proprio a causa di operazioni già effettuate, mentre nella Missione 13 (Tutela della salute), lo stanziamento per i lavori relativi all'Ospedale Umberto Parini si riduce in conseguenza delle previsioni di spesa rispetto alle tempistiche prospettate per l'espletamento di questi. Diciamo anche che è la Missione più grande e quindi ovviamente quella in cui gli scostamenti sono più significativi nei numeri percentuali, ma non nel complesso. Per quanto riguarda la Missione 15 (Politiche del lavoro), va notato che questa è una voce di spesa frequentemente soggetta a successivi incrementi, soprattutto per effetto del concretizzarsi dell'assegnazione di fondi comunitari, ovvero anche per effetto di stanziamenti di fondi di provenienza statale in corso di anno. Per quanto riguarda la diminuzione della spesa nella Missione 9, va considerato che gli interventi previsti nel biennio 2025-2026 sono relativi a progetti come la realizzazione di un impianto di trattamento e recupero dei fanghi da acque reflue, finanziato con fondi PNRR per circa 8,1 milioni di euro. Altri interventi, ad esempio, riguardano la realizzazione di impianti di depurazione e relativi collettori fognari per circa 8,4 milioni di euro, concentrati anch'essi nel primo biennio di programmazione. Si rammenta invece che il comma 1 dell'articolo 28 della legge 30 statuisce: ""Tra gli stanziamenti di competenza del bilancio e del relativo bilancio di gestione sono iscritti uno o più fondi globali destinati a far fronte agli oneri derivanti dalle proposte e dai disegni di legge regionali che entrino in vigore dopo la presentazione del Consiglio regionale del bilancio medesimo, nella misura ritenuta necessaria per l'applicazione degli stessi"". Anche nell'ambito delle pieghe di questo bilancio si intravedono elementi che appartengono alla futura programmazione politico-amministrativa inseriti nella Missione 20. Tra questi troviamo interventi di natura ""obbligatoria"", come, ad esempio, il fondo per il rinnovo del contratto di lavoro del personale regionale, quello per il personale impiegato nei lavori di sistemazione idraulico-forestale e idraulico-agraria e lo stanziamento per il fondo speciale destinato al nuovo provvedimento legislativo - chiamarlo nuovo... si ripete negli anni - per l'equiparazione dello stato giuridico, del trattamento economico e previdenziale del personale del Corpo valdostano dei vigili del fuoco e del Corpo forestale. Questi interventi sono ormai una presenza consolidata in diversi bilanci degli ultimi anni. Tuttavia, la Missione 20 non si limita a queste voci di spesa già... come dire? stabilite o conosciute, vi sono anche fondi destinati a provvedimenti legislativi futuri come il sostegno agli investimenti per l'innovazione e la sostenibilità delle attività turistico- ricettive e commerciali. È interessante notare che per il triennio sono previsti circa 8 milioni di euro a questo scopo, a parte investimenti, una cifra che, pur sembrando discreta, merita di essere approfondita per comprenderne meglio l'efficacia e la relativa prospettata destinazione. Ovviamente senza i contenuti della legge poco si può dire. Altri interventi riguardano la revisione della legge regionale 3, che disciplina gli interventi a favore dello sport, così come per il sostegno allo sviluppo alpinistico ed escursionistico. Non mancano poi stanziamenti per altre iniziative: la legge regionale contro la violenza di genere, non è la prima volta, se non erro, che c'è questo fondo, o per eventi di richiamo internazionale, come il finanziamento per la ""Coppa del Mondo femminile"" di La Thuile. Vi sono inoltre fondi per la creazione di una nuova legge sul terzo settore e per modifiche della legge 8/1992. Altri stanziamenti sono destinati a eventi locali, come l'organizzazione del ""Criterium giovani"" o i festeggiamenti per il 50esimo anniversario dell'UVGAM. Un ultimo aspetto particolarmente rilevante riguarda il fatto che nella Missione 20 troviamo anche i fondi per le attività legate all'emanazione del disegno di legge per la riattribuzione delle grandi concessioni di derivazione da acqua, il cui schema di norme di attuazione è ad oggi all'esame della I Commissione consiliare. Prima di volgere alle conclusioni di questa relazione, è bene specificare che nel corso della discussione generale vi saranno sicuramente ulteriori osservazioni, analisi e commenti sui contenuti dei disegni di legge in esame da parte delle minoranze. In tal senso, come relatore di minoranza, mi riservo sin d'ora di poter poi aggiungere ulteriori considerazioni di natura più politica e di parte sui contenuti sin qui analizzati. Dal 4 dicembre scorso è in redazione il disegno di legge 173 intitolato: ""Disposizioni urgenti per lo sviluppo e la flessibilità organizzativa degli enti del comparto unico della Valle d'Aosta"", l'ha annunciato anche il presidente Bertin. Si tratta delle tanto attese modifiche alla legge regionale 22/2010, che disciplina l'organizzazione del comparto pubblico regionale, una riforma attesa da anni, più volte evocata nelle relazioni di minoranza precedenti e ora finalmente in discussione. Al momento non possiamo esprimere valutazioni sul contenuto del provvedimento, che rimane per noi ancora sconosciuto; tuttavia, desidero aprire queste conclusioni proprio riflettendo su tale tema. La riforma del comparto pubblico non riguarda soltanto ""persone"" e ""ruoli"", essa incide su un aspetto cruciale della spesa regionale, sia in termini di costi correnti per il mantenimento del sistema, sia in relazione all'efficienza complessiva della gestione finanziaria. La burocrazia ha un costo che può tradursi in efficienza o, al contrario, in inefficienza. Durante le audizioni (come già accennato commentando la legge 20), è emerso con chiarezza quanto i rinnovi contrattuali pesino sul bilancio regionale. È stato infatti sottolineato che, sul triennio 2022/2024, il costo complessivo dei rinnovi si tradurrà in un incremento del 15,01% della spesa. A questo si aggiunge il maggior onere dovuto all'aumento della dotazione organica, un elemento che assorbe una quota sempre più consistente del bilancio regionale. C'è tuttavia il timore, già più volte manifestato, che questa riforma sia stata concepita più come un intervento di ""posizionamento"" che come una revisione organica del sistema. I prossimi mesi chiariranno se questo sospetto sia fondato. Nel frattempo resta ancora nel ""mondo delle idee"" un'altra riforma cruciale per il sistema pubblico della Valle d'Aosta: quella degli Enti locali. Avevamo un anno intero per discuterne, valutarla e magari adottare scelte coraggiose, invece ha prevalso il consolidato atteggiamento di appeasement , per cui si cambierà forse qualcosa, ma senza intervenire davvero in profondità. Oggi disponiamo di una prima bozza su cui lavorare, ma il tempo stringe e con esso anche il coraggio necessario sembra diminuire. Anche questo tema si intreccia strettamente con le logiche di bilancio e con la programmazione futura, ma tutto, almeno per ora, è rinviato. Un altro elemento che merita attenzione è l'approccio alla pianificazione degli investimenti. Prendiamo come esempio l'intervento dell'edificio scolastico di via Torino, (l'ex Maria Adelaide), che dovrebbe trasformarsi in un community center con un investimento complessivo stimato in 37 milioni di euro. Durante le audizioni ho chiesto se gli stanziamenti previsti in bilanci fossero già legati a questo progetto. La risposta è stata affermativa: 600 mila euro per il primo biennio destinati alla progettazione e 3,7 milioni per l'avvio dei lavori e la demolizione dell'edificio esistente. Il resto degli stanziamenti, tuttavia, non è ancora definito, seguendo un modello decisionale che guarda al breve termine e che riflette in modo evidente l'assenza di una programmazione a lungo respiro. Aspettiamo l'avanzo. Questa non vuole essere una critica banale, ma un invito a riflettere sull'urgenza di innovare gli strumenti di finanziamento delle opere pubbliche, ne cito soltanto uno: il ""PPP"". La stagione dei bilanci ""corti"" e l'incombente peso della spesa corrente, accentuata da fattori esterni e da rinnovi contrattuali rimandati troppo a lungo ci impongono di ripensare una struttura di bilancio troppo statica e ancorata a logiche storiche. Resta da vedere se la riforma della legge regionale 22 affronterà anche questa questione, ma è evidente che si tratta di un tema cruciale da considerare al di là delle contese politiche. Dobbiamo essere consapevoli del fatto che le risorse e le opportunità del passato non esistono più. Tuttavia, proprio per questo è essenziale cambiare approccio e strumenti, affrontando con coraggio e responsabilità le criticità del presente. Se continueremo a ragionare con logiche superate, rischieremo di trovarci di fronte a problemi fuori controllo, senza possibilità di mitigazione, finanche di soluzione e quindi resteremo ancorati alla gestione del corrente, alla visione corta dei prossimi 12 mesi."
48050,XVI,09/12/2024,BILANCIO E CONTABILITA' REGIONALE,it,Bertin,Alberto,1966,M,Presidente,5,64,"Ha chiesto la parola il Presidente della Regione, ne ha facoltà."
48050,XVI,09/12/2024,BILANCIO E CONTABILITA' REGIONALE,it,Testolin,Renzo,1968,M,UV,6,53269,"Lo scorso 18 ottobre abbiamo analizzato in maniera puntuale e approfondita, per poi approvarlo, il Documento di Economia e Finanza Regionale (DEFR) che delinea gli obiettivi strategici e definisce le priorità dell'azione amministrativa, quantificando gli oneri finanziari derivanti. Ora con il bilancio di previsione 2025-2027 che presentiamo a quest'Aula, proseguiamo nel dare i contenuti alle linee programmatiche, andando puntualmente ad allocare le necessarie risorse finanziarie, creando una sorta di puzzle a incastri che abbiamo cercato di rendere il più possibile intellegibile nella sua complessità. Quello che portiamo all'attenzione di questo Consiglio è un bilancio di fine legislatura, ci separano, infatti, meno di 10 mesi dalla fine della sedicesima consiliatura e al rinnovo dell'Assemblea. Nella sua redazione si è dunque tenuto conto di quest'aspetto, non volendo, da una parte, vincolare strettamente la prossima Amministrazione ma, dall'altra, cercando di proseguire nel solco tracciato dando un'impronta di continuità negli anni a venire, in particolar modo per quanto concerne ciò che durante questa legislatura è stato impostato secondo quanto previsto dal programma presentato all'inizio della consiliatura e poi riparametrato all'atto dell'insediamento della Giunta attuale. Durante questi anni numerose sono state le iniziative previste che si sono concretizzate, trasformando le idee in provvedimenti, mentre, per quanto concerne altre, si sono delineati i necessari presupposti e altre sono state abbozzate per il loro successivo sviluppo. Tutto ciò operando sempre nell'ottica di un rafforzamento della nostra autonomia e delle nostre prerogative, dell'unicità del ""Sistema Valle d'Aosta"" del quale dobbiamo essere fieri, con un'attenzione particolare a dialogare con le altre realtà territoriali, nazionali e anche internazionali, a collaborare con altri enti e a confrontarsi con altri soggetti, riallacciando in alcuni casi i legami che si erano affievoliti, rinnovando sentimenti di amicizia e collaborazione e creandone di nuovi. Tali aspetti traspaiono anche esaminando questo documento contabile, laddove i numeri vengono ricondotti, oltre che a programmi, missioni e capitoli, ad azioni e iniziative trasversali e qualificanti per l'intera comunità. Ciò seguendo un fil rouge , un filo conduttore caratterizzato da crescita sostenibile, sicurezza, accessibilità e presidio del territorio, ma anche attrattività, opportunità professionali, sviluppo e valorizzazione delle risorse a disposizione, lavoro e dignità, senza dimenticare le fasce deboli, i disabili, le associazioni di volontariato, coloro che nei più disparati settori offrono gratuitamente il proprio tempo, talvolta trascurando la loro famiglia e i loro interessi per dare aiuto, conforto, sollievo a chi si trova in una situazione di disagio o di bisogno. E di questo spirito di comunità e di altruismo ne è stata data piena prova durante la recente alluvione e nell'immediata risposta e nell'azione coordinata fra Amministrazione e realtà locali, operatori dei vari settori interessati e popolazione, associazioni, volontari, imprese e singoli cittadini. Il bilancio è il momento per riconoscere il lavoro svolto andando ad allocare le relative risorse per quelle opere che sono quasi dovute, sentite dalla comunità come necessarie, importanti e arricchenti la propria sicurezza o qualificanti i servizi e le opportunità per il nostro territorio e per la nostra gente. Scelte che vogliono sottolineare l'importanza del presidio del territorio anche in alta quota e l'accessibilità in sicurezza dello stesso e in maniera particolare nel momento storico in cui stiamo vivendo, segnato da cambiamenti climatici che incidono sui nostri territori e sulle nostre attitudini. Un territorio che, sempre di più, in questo frangente caratterizzato dalla fragilità demografica, se vuole essere attrattivo, deve essere oggetto di continua attenzione, affinché le comunità vi rimangano e proseguano nello scrivere la loro storia. Tutto ciò lo si ritrova nelle pagine e tra i numeri di questo ultimo bilancio di legislatura e nei puntuali interventi della legge di stabilità che lo accompagna. Procederò nell'illustrazione del bilancio previsionale evidenziando alcuni dati che si ritengono rilevanti in merito alle entrate e alle spese, per poi soffermarmi con una disamina sulle diverse missioni, andando a evidenziare gli interventi di maggiore rilevanza o particolarmente qualificanti. Poi passeremo a esaminare il disegno di legge di stabilità, andando a descrivere alcune azioni ivi contenute in particolare rilievo. Il documento finanziario pareggia in 1.897 milioni per l'anno 2025, in 1.707 milioni per l'anno 2026 e in circa 1.608 milioni per il 2027. Il totale delle entrate di competenza previste per il 2025, senza considerare le partite di giro, è pari a 1.626 milioni, superiore del 5,5% alla previsione formulata per il 2024, che era pari a 1.541 milioni. Oltre l'80% delle entrate finali è costituito dalle entrate di natura tributaria che sono state previste in 1.318 milioni per il 2025, superiori di 71 milioni (5,7%) rispetto all'anno precedente. Di queste entrate la previsione per i tributi propri regionali è pari a 140 milioni per il 2025, in calo di 10 milioni rispetto al 2024 per il solo effetto di una previsione prudenziale rispetto all'addizionale regionale IRPEF, questo in quanto è prevista un'esenzione disposta dalla legge regionale per il primo scaglione, ancora per il 2025, ma l'importo dello scaglione potrebbe subire modifiche per effetto di possibili riforme statali in materia fiscale, con conseguente eventuale necessità di adeguare le previsioni ad oggi inserite a legislazione vigente. Per contro, la previsione della compartecipazione ai tributi erariali, nella misura dei 9 decimi, è pari a 1.178 milioni rispetto ai 1.097 milioni previsti per il 2024 e dunque più alta di 81 milioni rispetto all'anno precedente per effetto dell'andamento previsto per i principali tributi compartecipati. Assistiamo infatti a una significativa crescita del gettito IRPEF, che deriva sia dai versamenti effettuati nel territorio, anche per effetto delle recenti manovre effettuate dallo Stato sulle aliquote e scaglioni, sia dai versamenti che affluiscono al bilancio della Regione versati dagli enti previdenziali sull'ammontare delle pensioni erogate ai Valdostani; complessivamente il gettito iscritto nel bilancio passa da così da 390 milioni previsti per il 2024 ai 438 milioni previsti per questo prossimo anno. Inoltre, è prevista un'ulteriore crescita del gettito IVA, condizionato dall'inflazione, se pur con una crescita con tassi più contenuti rispetto agli ultimi due anni precedenti; lo stanziamento iscritto in entrata passa conseguentemente dai 417 milioni del 2024 ai 440 milioni del prossimo anno. Segnalo anche una crescita del gettito delle accise sui carburanti per autotrazione, prevista sia in relazione al gettito riferito all'ultimo anno disponibile, comunicato dall'Agenzia delle dogane nel corso del 2024, sia alle manovre dello Stato su tali accise. La relativa entrata di bilancio passa da 48 milioni previsti per il 2024 ai 64 milioni per il 2025. Per contro è stato previsto un ridimensionamento del gettito IRES, la cui previsione è di 48 milioni contro i 62 milioni del 2024. A tal proposito è stato tenuto conto, a titolo prudenziale e precauzionale, di una potenziale riduzione degli utili delle principali imprese presenti nel territorio, anche per gli effetti dell'evento alluvione. Non si segnalano invece variazioni di rilievo per quanto riguarda le previsioni dei gettiti derivanti dalle imposte indirette, relative principalmente alle transazioni immobiliari, quali imposta di registro, imposta ipotecaria, eccetera. Un'annotazione per trasparenza e correttezza si impone: la crescita del gettito non è esclusivamente riferibile a un fenomeno inflattivo, che sicuramente ha influito sul costo della vita in questi ultimi anni e alle manovre fiscali nazionali, ma anche al consolidamento verso l'alto dell'economia reale che trova pieno riscontro nei positivi dati dell'occupazione in Valle d'Aosta. Proseguendo nell'esposizione dei dati relativi alle entrate, si evidenzia come le entrate da trasferimenti correnti rappresentano poco più del 3% del totale delle entrate finali e sono previste in 44 milioni per il 2025 rispetto ai 64 milioni previsti per il 2024. Tale riduzione trova causa dal venir meno, a partire dal 2025, del trasferimento statale compensativo delle minori entrate IRPEF, come già noto e fatto proprio dall'attuale bilancio di previsione per gli anni 2025-2026. Il trasferimento, di circa 24 milioni annui, era infatti disposto dalla legge di bilancio dello Stato per l'anno 2022 con riferimento al triennale 2022-2024, in relazione alle già citate manovre statali sulle aliquote e sugli scaglioni IRPEF effettuate dopo che le autonomie speciali avevano già approvato il relativo bilancio di previsione. Per quanto riguarda gli stanziamenti iscritti, si tratta soprattutto di fondi statali, derivanti anche dall'attuazione del piano nazionale di ripresa e resilienza, nonché di fondi relativi alla programmazione europea, costituiti da una quota eurocomunitaria e da una quota di cofinanziamento statale. Nel 2025, in particolare, su una previsione complessiva di quasi 34 milioni di euro provenienti da ""Amministrazioni pubbliche"", sono stanziati 8 milioni di euro di fondi relativi al PNRR, 13 milioni di assegnazioni statali vincolate a specifiche spese, 7,5 milioni di fondi strutturali europei e 3,2 milioni quale trasferimento compensativo previsto a regime della manovra IRAP effettuata dallo Stato con legge di bilancio per il 2022. L'altra voce importante dei trasferimenti correnti è costituita dai trasferimenti dell'Unione europea, pari a 6,7 milioni di euro per l'annualità 2025. Come noto, ulteriori risorse saranno iscritte in bilancio a titolo di trasferimenti correnti, nel corso dell'esercizio, anche per gli anni successivi al 2025, con atti amministrativi di variazione al bilancio stesso, sulla base degli atti formali di assegnazione degli stessi emanati dalle competenti autorità nazionali ed europee. Le entrate extra tributarie rappresentano, invece, circa il 10% del totale delle entrate finali e sono previste per 166 milioni per il 2025 rispetto ai 153 milioni del 2024. Circa un terzo della previsione di tali entrate, ossia 56,4 milioni, è riferito a entrate derivanti dalla gestione del patrimonio della Regione, nelle quali sono ricompresi i canoni derivanti dalla gestione del Demanio idrico per un importo annuo di circa 37 milioni e le entrate previste per la mobilità sanitaria attiva, per un importo di 14 milioni annui. Passiamo ora alle entrate in conto capitale. Tali entrate sono state previste in 83 milioni per il 2025 rispetto ai 61 milioni previsti per il 2024 e rappresentano circa il 5% del totale delle entrate finali. Si tratta di contributi agli investimenti che, in particolare, includono: - i contributi statali agli investimenti finalizzati allo sviluppo economico e alla tutela del territorio per un importo di 20 milioni di euro assegnati ancora per il 2025; - i contributi relativi al PNRR e al PNC per interventi di investimento vari per 32 milioni di euro nel 2025 e 9,6 milioni nel 2026. Ricordo a tal proposito che in tale anno i progetti dovranno essere portati a termine; - i contributi relativi alla programmazione europea per circa 20,2 milioni nel 2025, 11,9 milioni nel 2026 e 7,6 milioni nel 2027. Anche in questo caso ulteriori trasferimenti potranno essere iscritti in bilancio nel corso dell'esercizio anche per gli anni successivi con atti amministrativi di variazione al bilancio stesso sulla base degli atti formali di assegnazione delle risorse emanati dalle competenti autorità nazionali ed europee. Questo spiega l'andamento normalmente decrescente delle previsioni nel triennio del bilancio. Un rapido ma significativo accenno al debito. Nel corso del triennio in esame non è previsto il ricorso al nuovo debito e, inoltre, non sono previsti nuovi rientri dalla Gestione speciale presso Finaosta per coprire poste del triennio come avvenuto negli scorsi bilanci, liberando così ulteriori interessanti opportunità di risorse in prospettiva futura. Ricordo inoltre a tal proposito, data la sua rilevanza, che nell'annualità 2023-2024 si è proceduto al rimborso del debito contratto, per tramite di Finaosta S.p.A., con la Cassa depositi e prestiti per un importo di euro 46,5 milioni nel 2023 e di 43,7 milioni nel 2024 per un totale complessivo di oltre 90 milioni di euro, abbattendo così i costi degli stessi e liberando risorse da potersi utilizzare anche in parte corrente. L'accordo recentemente firmato con il Ministero dell'economia e delle finanze, come noto, ha confermato il contributo alla finanza pubblica in euro 82,246 milioni fino a tutto il 2032, dando così stabilità allo stesso e chiarezza di orizzonte programmatorio. Tale contributo è peraltro comprensivo di quanto dovuto per gli Enti locali che pertanto non saranno soggetti a nuove imposizioni statali, senza un preventivo accordo. Al termine della legislatura consegniamo dunque, e mi preme evidenziarlo, una situazione finanziaria solida, con i conti in ordine e una prospettiva stabile al fine di un'adeguata programmazione e di crescita possibile nelle opportunità strategiche che attendono la Regione nel prossimo triennio. Passando a esaminare la spesa, la previsione di spesa corrente iscritta al Titolo I (Spese correnti) si attesta a 1.394 milioni di euro, con un incremento del 4,6% rispetto al 2024. La spesa di investimento del Titolo II cresce a 396 milioni di euro nell'anno 2025, con un incremento del 5,9% rispetto all'anno in corso. L'incidenza della spesa corrente rispetto alla spesa di investimento è pari al 76,80%, in seppur lieve miglioramento rispetto all'anno precedente. Occorre evidenziare come la crescita delle spese correnti è fondamentalmente legata, anche per l'anno 2025, all'aumento dei contratti per gli stipendi che crescono, per quanto riguarda il personale regionale da euro 108 milioni a 118 milioni, a cui si aggiungono gli stanziamenti per il rinnovo contrattuale del personale regionale, in linea con il precedente triennio, per circa 27 milioni nel 2025, 30 milioni nel 2026 e 33,5 milioni nel 2027. Tale percorso potrà portare nuova appetibilità al comparto regionale e degli Enti locali, con maggiori, nuove e giovani professionalità che potranno avvicinarsi, così come sono in crescita gli importi dei contratti nei confronti della Società di servizi, che aumentano sia in virtù dell'effetto dell'aumento dell'inflazione, sia per l'aumento delle attività da loro svolte e richieste. L'importo dello stanziamento per l'appalto con la Società dei servizi passa così da euro 21,3 milioni del 2024 a 25,6 milioni nel 2025, con un aumento importante di risorse destinate al sociale e al sostegno alla persona, in primis nell'ambito dell'assistenza e del sostegno, anche educativo, degli studenti con disabilità. Sempre in ambito di spesa di personale, occorre segnalare come sono confermati, in linea con il passato, le regole di contenimento della spesa e i limiti assunzionali. Si provvederà dunque a sostituire chi esce dal mondo lavorativo bandendo concorsi per i posti non coperti già previsti dal piano dei fabbisogni di personale per il triennio 2024/2026, con riferimento all'anno 2024, e dai piani degli anni precedenti, andando così a ""ringiovanire"" il comparto a costi indicativamente più contenuti. In merito alle priorità, la predisposizione del bilancio è stata orientata ad assicurare e garantire in continuità con gli anni precedenti: sviluppo economico, lavoro, tutela del territorio e servizi alla persona, in particolar modo in ambito sanitario, sociale e di istruzione. La distribuzione complessiva della spesa per ambiti di competenza evidenza in particolare la Missione 13 (Tutela della salute) cui è destinato il 23,27% delle risorse, la Missione 4 (Istruzione e diritto allo studio), che raggiunge il 13,04%, con un incremento rispetto al 2024 che vede una percentuale pari al 12,50% e la Missione 18 (Relazioni con le altre autonomie territoriali e locali) che rappresenta il 12,37%. Insieme questi tre ambiti di azione rappresentano ben il 48,68% degli stanziamenti complessivi. Per quanto riguarda nello specifico la finanza locale, il finanziamento complessivo cresce da 239 milioni di euro del 2024 a 262,4 milioni di euro per il 2025. Di questi i trasferimenti senza vincolo agli Enti locali sono pari a 104 milioni di euro e sono in linea con l'anno precedente, ma soprattutto sono stati confermati anche per l'anno 2027, così da dare certezza di risorse e programmabilità della spesa. Una spesa che tramite gli Enti locali vuole assicurare attenzione alla comunità, garanzia di servizi, sostenibilità delle attività svolte dai Comuni, che rimangono i primi interlocutori dei cittadini e che devono poter contare su certezza ed equilibrio dei loro bilanci. Il trasferimento corrente era stato infatti incrementato per i Comuni di euro 12 milioni negli anni 2024/2025, per le Unités des Communes di euro 500 mila per gli anni 2024 e 2025 dalla legge regionale 12/2023. Questa continuità vuole rappresentare un particolare segnale di attenzione nei confronti di questi enti. I trasferimenti di finanza locale con vincolo di destinazione crescono poi da 135,6 milioni a 156 milioni di euro. Tale crescita è determinata in particolare dal trasferimento aggiuntivo di euro 5,3 milioni a favore dei Comuni, delle Unités des Communes e del BIM a parziale copertura dell'incremento delle spese di personale, dallo stanziamento di 2,8 milioni per progetti di utilità pubblica, da 1 milione di euro per interventi dell'edilizia scolastica di competenza degli Enti locali, da 700 mila euro per investimenti in materia di politiche abitative e da 500 mila euro per infrastrutture per l'intermodalità dei trasporti: tutte le risorse che potranno essere implementate in corso d'anno, ma che garantiscono fin da subito i processi di presentazione degli interventi indispensabili in sede di programmazione. Fatte queste necessarie premesse, riteniamo rilevante approfondire in questa sede le varie Missioni, individuando gli interventi quantitativamente rilevanti o comunque caratterizzanti il bilancio previsionale che poniamo alla vostra attenzione. Gli importi che di seguito saranno illustrati sono riepilogati nella pagina 8 della relazione del disegno di legge del bilancio. Alla Missione 1 ""Servizi istituzionali, generali e di gestione"" sono destinati nel 2025 oltre 132 milioni di euro, contro i 125 milioni dell'anno precedente. All'interno di questa Missione le voci di spesa più rilevanti sono costituite: - dalle spese per il personale regionale impiegato nell'attuazione degli interventi ricompresi in questa Missione per l'importo complessivo di circa 49 milioni di euro; - dalle spese per la gestione e lo sviluppo dei sistemi informativi e soprattutto dell'attività amministrativa per circa 19,2 milioni di euro nel 2025; - dai trasferimenti correnti per il funzionamento del Consiglio regionale, a cui sono destinati 8,5 milioni di euro per ciascun anno del triennio. À la Mission 4, qui concerne l'éducation et le droit aux études sont alloués près de 236 millions d'euros contre les 213 millions engagés pour le 2024. Pour les deux années suivantes les dotations se situent entre 221 et 222 millions d'euros. Les postes de dépense les plus importants dans le cadre de cette mission sont représentés par les frais relatifs au personnel de direction et enseignant des écoles pour un montant total d'environ 123,8 millions pour chaque annualité, ainsi que par les dépenses pour le personnel régional employé dans la mise en œuvre des interventions prévues par cette mission, pour un montant total d'environ 14,6 millions pour chacune des trois années de la période concernée et, enfin, par la dépense pour les opérateurs de soutien dans l'enseignement primaire et secondaire pour un montant de 13,3 millions d'euros: cela montre l'attention particulière que nous réservons à ce secteur. Les transferts courants à l'Université de la Vallée d'Aoste s'élèvent à 8,5 millions d'euros par an, tandis que les transferts courants à la Fondation pour l'agriculture au titre de ses dépenses de fonctionnement s'élèvent à 5,55 millions d'euros par an. Les transferts en faveur de la Fondation pour la formation professionnelle dans le secteur du tourisme et pour l'institut hôtelier, au titre des dépenses de fonctionnement, s'élèvent quant à eux à plus de 4 millions pour chaque annualité. Les institutions scolaires paritaires bénéficient de 4,9 millions d'euros par an, tandis que les transferts courants aux Communautés, aux Communes et aux Unités de Communes valdôtaines des montants relatifs aux dépenses pour le personnel auxiliaire des établissements scolaires de base s'élèvent à environ 4,35 millions d'euros pour chacune des trois années de la période concernée, dans la droite ligne de l'annualité en cours. Au total 10 millions d'euros ont été destinés à la construction scolaire. Le transfert annuel courant de fonds à titre de contribution aux dépenses de fonctionnement du Conservatoire de la Vallée d'Aoste s'élève à 2,7 millions d'euros par chaque annualité. Un montant de 770.000 euros a été destiné à la fourniture gratuite de manuels scolaires aux élèves des établissements scolaires régionaux du second degré. Ces interventions, considérables d'un point de vue quantitatif, sont également importantes d'un point de vue qualitatif compte tenu des réalités auxquelles elles sont destinées et de leur utilisation pour des projet visant à permettre à nos jeunes de suivre leurs aspirations dans les différents domaines et de créer les conditions pour un avenir fructueux et diversifié pour notre communauté. Dans le domaine de l'éducation et de la culture c'est au cours du triennat 2025-2027 que recommencera un parcours d'élaboration d'un plan stratégique de la culture en vue de la valorisation de notre patrimoine artistique et culturel, dans une logique de développement intégré avec les autres vocations du territoire. Dans ce contexte la loi de stabilité régionale, que nous examinerons ensuite, a refinancé les travaux d'entretien de l'ancien Prieuré et du Centre Saint-Bénin d'Aoste, un centre culturel ancien et vivant qui a caractérisé pendant les siècles la réalité valdôtaine, et auquel seront destinés environ 15 millions d'euros. La protection et la valorisation des activités et des biens culturels figurent par ailleurs dans le cadre de la Mission 5, à laquelle sont destinés plus de 53 millions d'euros durant la première annualité du triennat, contre les 46 millions qui ont été destinés cette année. Les travaux concernant la récupération du patrimoine immobilier d'intérêt culturel, historique et artistique appartenant à la Région absorberont environ 18,9 millions en 2025 et 8 millions pour chacune des deux années suivantes. Pour l'achèvement des travaux de la Maison Caravex située à Gignod, une somme de 4,1 millions a été engagée au titre du triennat; en vue de la restauration et de la valorisation de l'ancienne église du Monastère de la Visitation d'Aoste, la somme engagée s'élève à 3,9 millions d'euros; pour la valorisation de la zone est et des balcons en bois du Château de Fénis, elle s'élève à 2,6 millions et pour l'entretien extraordinaire des couvertures du Château d'Issogne, l'enveloppe débloquée est de 1,2 millions d'euros. Pour les dépenses inhérentes aux services auxiliaires pour la valorisation et la conservation des biens culturels, ainsi que pour la gestion des activités culturelles, une somme de 5 millions a été engagée pour chaque annualité, alors que les transferts courants à l'Association Fort de Bard à titre d'aide supplémentaire s'élèvent à 4,4 millions d'euros pour chaque année du triennat. Tout cela démontre bien que nous confirmons notre engagement pour le maintien et l'entretien de notre patrimoine historique et de ce que l'on peut considérer comme nos fleurons, afin de mettre en place des parcours de visites coordonnés ayant d'importantes retombées sur le secteur du tourisme aussi. Année après année, à travers des actions constantes et coordonnées, nous nous efforçons de développer un réseau entre les divers sites afin que les plus connus du public puissent aussi attirer les visiteurs vers les moins célèbres, mais tout aussi intéressants et nous nous sommes attelés à rendre le plus attractif possible les sites qui deviennent ainsi des scènes pour des événements de plus en plus attendus et appréciés. La Missione 6 accoglie gli stanziamenti relativi alle politiche giovanili, allo sport e al tempo libero. Le risorse stanziate sono circa 11,5 milioni di euro nel primo anno del bilancio previsionale. In tale Missione troviamo gli stanziamenti a favore degli enti e delle professioni del turismo e il sostegno delle politiche giovanili. Tra questi 565 mila euro per trasferimenti a istituzioni per attività sportiva federale e 950 mila euro per la gestione delle piscine. In materia di turismo, alla Missione 7 il bilancio regionale prevede complessivamente 22 milioni di euro per il primo anno del triennio e, oltre alle rilevanti risorse destinate alle iniziative per la promozione dell'immagine turistica della Regione che in questi ultimi anni sono state particolarmente curate, stanzia 8 milioni di euro nel triennio per un nuovo provvedimento legislativo a supporto dell'innovazione e della sostenibilità delle attività turistico-ricettive e delle attività commerciali. A tale ambito potranno essere così dedicate delle risorse e dei fondi per il miglioramento dell'efficientamento e l'ammodernamento delle strutture in un'ottica di valorizzazione delle stesse in un contesto ambientale sempre più in linea con i dettami della transizione energetica e dell'attenzione all'ambiente. Inoltre, i trasferimenti correnti a imprese per interventi straordinari a favore degli esercizi di vicinato per 1 milione di euro annui confermano l'attenzione al piccolo commercio di prossimità nel contesto socio-economico regionale. Sono poi destinati 650 mila euro all'anno ai contributi agli investimenti alle imprese, ai privati, alle istituzioni sociali e alle amministrazioni locali per interventi, arredi e attrezzature relativi a rifugi, bivacchi e dortoirs che in questi ultimi anni si sono dimostrati essere importantissime risorse per il turismo estivo della nostra Regione e meritano una rinnovata attenzione per mantenerli al passo con i tempi e attrattivi per la clientela specialmente straniera. Circa 4 milioni annui sono poi destinati a trasferimenti correnti all'Office régional du tourisme, mentre i trasferimenti correnti a sostegno dell'attività dell'Unione valdostana guide alta montagna sono previsti in euro 260 mila per il 2025, a cui si aggiungeranno 50 mila euro per le celebrazioni del 50esimo anniversario. Lo stanziamento per i trasferimenti correnti a sostegno dell'attività dell'Associazione valdostana maestri di sci è definito invece in euro 322 mila per ciascun anno del triennio: associazioni che rappresentano a pieno titolo il concetto del vivere in montagna, in una visione moderna e giovane, e del riuscire a farlo soprattutto nel rispetto delle peculiarità della nostra storia e della nostra Regione. Nel corso del 2025 inoltre, è importante evidenziarlo, verrà assicurato il supporto a una serie di iniziative di rilievo per lo sviluppo dell'offerta e della promozione turistica, quali la ""Coppa del mondo di sci femminile"" di La Thuile, il Criterium Giovani, il passaggio del ""Giro d'Italia"" e i Campionati italiani di biliardo per gli anni 2025-2026, per complessivi 2,6 milioni di euro. Questi eventi dimostrano la grande fiducia che le diverse federazioni sportive hanno riposto nella nostra Regione e nella sua vocazione non solo nell'organizzazione di competizioni, ma anche nell'accoglienza dei partecipanti e delle loro famiglie. Ciò - e lo voglio ricordare anche in questa sede in cui normalmente si parla molto di numeri e poco di altri aspetti che danno ai numeri stessi senso e valore - grazie alla fondamentale collaborazione degli Enti locali, delle istituzioni sportive e dei volontari senza i quali non sarebbe possibile realizzare tali eventi. Questo ci viene riconosciuto anche al di fuori dei nostri confini e merita di essere in tale sede sottolineato. Passando all'esame della Missione 8 che riguarda l'assetto del territorio e dell'edilizia abitativa, per il 2025 sono stati stanziati 5 milioni di euro, che diventano oltre 8 milioni per l'anno seguente e 14 milioni nell'ultimo anno del triennio, dunque in costante aumento. Tre milioni complessivi sono destinati agli interventi in materia di edilizia residenziale pubblica, mentre 4 milioni nel 2026, che diventano i 10 milioni nel 2027, sono accantonati per il fondo di rotazione a sostegno dei mutui per la prima casa; ciò per dare continuità al sostegno alla famiglia, al futuro e alla stabilizzazione dei giovani, ma anche al recupero del patrimonio edilizio locale e alla valorizzazione dei nostri villaggi, anche in un'ottica di ripopolamento dei nostri nuclei storici e di risparmio dell'utilizzo del suolo. Lo sviluppo sostenibile e la tutela del territorio e dell'ambiente è oggetto della Missione 9. Per il 2025 sono stati previsti oltre 103 milioni, oltre 70 nell'anno successivo e 60 per il terzo anno del triennio. Nel primo anno del triennio circa 30 milioni di euro sono destinati alla difesa del suolo, 14 milioni alla tutela, valorizzazione e recupero ambientale, 8 milioni in materia di rifiuti, oltre 11 milioni per il sistema idrico integrato, oltre a importanti risorse per le aree protette, i parchi naturali, la protezione naturalistica e la forestazione. Oltre 6 milioni sono poi destinati allo sviluppo sostenibile del territorio montano e dei piccoli Comuni e la stessa somma circa è invece destinata alla qualità dell'aria e alla riduzione dell'inquinamento. Alcune voci nello specifico: - 9,6 milioni per ciascuna annualità consentono l'assunzione di personale addetto ai cantieri forestali e 8,4 milioni complessivi sul triennio, di cui 4 milioni nel 2025 sono stanziati a titolo di contributi per l'acquisto di veicoli a bassa emissione, di veicoli a pedalata assistita, per la micro mobilità e per l'installazione di stazioni di ricarica domestica per veicoli elettrici. Oltre 6 milioni e mezzo di euro sono poi previsti per i trasferimenti correnti all'ARPA, oltre 1,3 milioni per ogni annualità del triennio sono destinati all'ente gestore del Parco naturale Mont Avic per le spese di funzionamento; 16,8 milioni di euro sono messi a bilancio nel triennio per spese per la manutenzione straordinaria di beni di terzi, sistemazioni idraulico-forestali finalizzate alla protezione del territorio da frane, alluvioni e valanghe e per la regimazione delle aste torrentizie. Il controllo, la tutela e la gestione del territorio sono infatti uno dei temi più attenzionati da questo bilancio, in linea con il programma di legislatura. L'abbiamo sottolineato più volte come un territorio monitorato, il più possibile sicuro e accessibile, è un territorio che può essere vissuto, essere abitato, essere scelto anche dalle nuove generazioni, insomma, maggiormente attrattivo. Tutto ciò merita dunque uno sforzo supplementare. L'attrattività è in effetti un tema trasversale nelle politiche di questo Governo regionale e nelle pieghe del bilancio troviamo molte misure che direttamente o indirettamente si relazionano e arricchiscono l'attenzione verso questa tematica. A questo si affianca un'attenzione sempre più puntuale e supportata da importanti risorse che accompagna la transizione energetica e mette a valore altresì sempre di più la nostra attenzione all'ambiente, alla sua tutela e alla sua valorizzazione. La Missione 10 si riferisce ai trasporti e al diritto alla mobilità. A tal fine sono stati stanziati oltre 143 milioni nel 2025, di questi: - 22 milioni circa destinati a contratti di servizio di trasporto pubblico con autobus e servizi integrativi di rilevanza locale e 2,8 milioni per la concessione di agevolazioni tariffarie; - 22 milioni circa per contratti di servizio di trasporto pubblico locale ferroviario; - 3,2 milioni destinati al trasporto pubblico delle persone disabili; - 4,7 milioni per il servizio di sgombraneve delle strade regionali. Per gli interventi regionali a sostegno delle infrastrutture sportive nei complessi funiviari di interesse sovralocale di cui alle leggi regionali 8/2004 e 6/2018, gli stanziamenti nel bilancio di previsione sono più contenuti nella prospettiva di rifinanziarli in corso d'anno con i successivi provvedimenti. È confermato anche per il 2025 lo stanziamento di 1,8 milioni di euro per la concessione di contributi a favore delle piccole stazioni sciistiche di interesse locale. In materia di trasporto pubblico, nella legge di stabilità saranno estese le facilitazioni per l'utilizzo di mezzi pubblici e verrà avviato un progetto per lo smaltimento dei vecchi impianti a fune con il finanziamento iniziale di 1,5 milioni di euro. Ciò permetterà importanti recuperi ambientali in quelle località dove fino agli anni Ottanta-Novanta del secolo scorso le condizioni meteo avevano permesso di pensare a piccoli impianti di risalita ormai diventati anacronistici e sui quali dunque si andrà a intervenire con un opportuno recupero ambientale. È inoltre previsto l'acquisto di nuovi treni per il collegamento Piemonte-Valle d'Aosta per euro 4,3 milioni. Alla Missione 11, che riguarda il soccorso civile, sono destinati nel 2025 52,5 milioni, in crescita rispetto allo scorso anno, mentre tra i 43 e i 44 milioni sono previsti nei due anni successivi. Tale Missione comprende, tra gli altri, le spese relative alla protezione civile, al Corpo volontario dei vigili del fuoco e all'elisoccorso e abbiamo potuto vedere in questi anni quanto sia importante questo settore nei momenti di emergenza e di calamità, ma anche nei momenti di ""quiete"", nel quotidiano, a garanzia della popolazione e soprattutto delle comunità più difficilmente raggiungibili o lontane dai servizi. Nei capitoli di bilancio troviamo i fondi stanziati per il sistema emergenziale della Valle d'Aosta, che rappresenta una delle migliori organizzazioni a livello nazionale, anche grazie alla collaborazione fra i Corpi dei professionisti e le essenziali risorse messe a disposizione dal volontariato che consentono interventi immediati di prossimità e che costituiscono un fiore all'occhiello delle nostre comunità locali. Nello specifico, si evidenziano sul territorio stanziamenti per 7,7 milioni per il servizio di elisoccorso, più di 7,3 milioni per la gestione e per il potenziamento e l'adeguamento della centrale unica di soccorso e 4,2 milioni per l'acquisto di automezzi da assegnare ai vigili del fuoco. Oltre 2 milioni annui sono destinati per contratti di servizio pubblico relativi all'organizzazione e allo svolgimento delle attività di soccorso in montagna e di protezione civile. La Missione 12 riguarda invece i diritti sociali, le politiche sociali e la famiglia. Le risorse stanziate sono 124 milioni nel 2025, in lieve crescita rispetto all'anno in corso, dove erano 112 milioni. Venendo agli importi di maggiore rilevanza, troviamo nei diversi programmi della Missione: - 32,4 milioni annui destinati a trasferimenti correnti per interventi previdenziali a favore di invalidi civili; - circa 21 milioni per ciascuna annualità trasferiti agli Enti locali per le spese di gestione dei servizi sociali a favore delle persone anziane e inabili e 7,5 milioni per la gestione dei servizi alla prima infanzia; - 6,5 milioni annualmente destinati alla stipula di convenzioni con case di riposo; - 11,6 milioni sul 2025 destinati al programma di interventi per la tutela del diritto alla casa; - 3,9 milioni per ciascuna annualità per spese per contratti di servizio pubblico destinati agli interventi e al sostegno delle persone con disabilità; - 3 milioni complessivi sul triennio per voucher destinati alle famiglie per il servizio di tata familiare; - 2,7 milioni annui per l'acquisto di servizi dalla Società di servizi regionale per la realizzazione delle attività di assistenza e sostegno a favore delle famiglie nell'ambito socio-assistenziale; - 2,1 milioni annui per spese per l'acquisto di servizi connessi all'inserimento in strutture per minori, giovani e genitore-bambino; - 1,7 milioni trasferiti a soggetti non autosufficienti per degenze presso strutture socio-assistenziali, socio-sanitarie e riabilitative; - 1,35 milioni al funzionamento della Casa di riposo Jean-Boniface Festaz. Anche queste tematiche rappresentano elementi qualificanti del bilancio, con un'attenzione verso coloro che necessitano di sostegno: gli invalidi, gli inabili e coloro che necessitano di riabilitazione, gli anziani, in particolar modo quelli non autosufficienti che hanno bisogno di assistenza e le loro famiglie, i minori che vivono momenti di disagio. Inoltre qui si collocano i servizi per la prima infanzia, iniziative essenziali per cercare di contrastare la crescente denatalità che caratterizza il momento storico che stiamo vivendo e di pari passo con le politiche sociali abbiamo la tutela della salute, oggetto della successiva Missione 13. Per il 2025 sono previsti 459 milioni, 398 milioni nel 2026 e 354 nel 2027. In particolare la spesa sanitaria di parte corrente oggetto di trasferimento annuale all'USL della Valle d'Aosta cresce da 333 milioni a 340 milioni, di cui 12 milioni di euro destinati all'indennità sanitaria temporanea e 5,6 milioni al riconoscimento dei miglioramenti economici previsti per il personale in regime di convenzione con il servizio sanitario regionale. L'importo di 336,4 milioni annui è invece destinato per il finanziamento ordinario corrente del servizio sanitario regionale a garanzia dei livelli essenziali di assistenza, mentre 2,5 milioni di euro sono annualmente destinati al finanziamento aggiuntivo corrente dei livelli di assistenza superiori. La spesa per gli investimenti in ambito sanitario è confermata anche per il triennio 2025-2027 in 6,5 milioni di euro l'anno. A questi importi si aggiunge il finanziamento dell'Ospedale per circa 106 milioni di euro, che è stato annualmente accantonato e riproposto per l'anno 2025. La Missione 14 riguarda lo sviluppo economico e la competitività. Oltre 48 milioni sono stanziati a tal fine nel 2025. Tra gli interventi economicamente più rilevanti si segnalano: - i contributi e i trasferimenti nel programma industria, piccole imprese e artigianato, per i quali sono stanziati 25 milioni di euro nel triennio; - per il programma ricerca e innovazione sono stanziati 7,5 milioni; - 1 milione per ciascuna annualità sarà trasferito a Struttura VdA S.r.l. per l'esecuzione di interventi di realizzazione, riqualificazione e sviluppo di immobili a destinazione produttiva e per la realizzazione di opere infrastrutturali, impiantistiche e di bonifica; - 3,4 milioni all'anno verranno erogati agli Enti locali per la gestione dello Sportello unico per le attività produttive e per le prestazioni di servizi; - il trasferimento agli enti di garanzia collettiva dei fidi (Confidi) per l'erogazione dei contributi alle imprese aderenti agli stessi per l'abbattimento degli interessi sui finanziamenti concessi per operazioni di investimento è stato poi incrementato da 2,9 a 4,5 milioni di euro; - il trasferimento corrente annuo alla Camera valdostana delle imprese e delle professioni cresce sino a 1,5 milioni. A sviluppo economico, competitività e mobilità sostenibile sono assicurati i finanziamenti per dare risposta alla crescente adesione della popolazione alle istanze di contributo per l'acquisto dei veicoli a bassa emissione, di veicoli a pedalata assistita e per l'installazione di stazioni di ricarica domestica. Il bilancio inoltre accantona 2,3 milioni di euro per un nuovo intervento normativo a supporto della cooperazione per riscontrare in maniera tangibile l'attenzione del Governo regionale nei confronti di questa forma associativa che rappresenta, da un lato, una peculiarità socio-economica che da sempre fa parte di un profondo concetto di aggregazione lavorativa tipica della nostra realtà e al tempo stesso un'opportunità molto attuale per permettere alle giovani generazioni di trovare percorsi lavorativi sostenibili. Le politiche per il lavoro e la formazione professionali sono trattate alla Missione 15, dove vengono previsti oltre 32 milioni per il 2025. A tal proposito si segnala come ben 20,6 milioni nel triennio sono destinati alla formazione professionale. Gli stanziamenti per i trasferimenti correnti a enti e istituti di patronato e di assistenza sociale sono confermati in 150 mila euro annui. Una particolare attenzione al tema del lavoro verrà poi concretizzata con il rifinanziamento del piano delle politiche del lavoro previsto dalla legge approvata di recente dal Consiglio regionale per quasi 22 milioni di euro nel triennio. In ambito agricolo, per quanto concerne la Missione 16 (Agricoltura, politiche agroalimentari e pesca), gli stanziamenti sono pari complessivamente a 27 milioni di euro per ogni annualità, in crescita di circa il 10% rispetto all'anno precedente. Con la modifica della legge regionale 17/2016 in materia di aiuti al settore agricolo è stata infatti reintrodotta la possibilità di concedere aiuti a fondo perduto a favore delle imprese agricole sia del settore primario che della trasformazione e commercializzazione dei prodotti agricoli. Nello specifico 5,27 milioni sono destinati alle spese di personale, suddivisi tra personale regionale e personale assunto con CCNL nel settore agricolo e tra gli interventi previsti si segnalano in particolare: - 1,4 milioni per ciascuna annualità destinati all'Associazione regionale allevatori valdostani; - 3,97 milioni stanziati sul triennio per l'assistenza zooiatrica veterinaria fornita alle aziende zootecniche dall'Associazione Nazionale Allevatori Bovini di Razza Valdostana (ANABORAVA); - 2,3 milioni annui previsti per la gestione, il funzionamento e la manutenzione delle opere di miglioramento fondiario; - 2,8 milioni di euro per ciascuna annualità per il sostegno alle aziende agricole per la monticazione dei capi bovini. In legge di stabilità è stato poi autorizzato il rinnovo dei contributi al pascolamento e il sostegno al settore apistico, così come nel bilancio sono stati previsti aiuti per l'estirpo dai vigneti colpiti dalla flavescenza dorata. Verrà poi trasferito 1 milione di euro all'anno all'Agenzia regionale per le erogazioni in agricoltura per il suo funzionamento. Sono previsti, inoltre, 3,5 milioni di euro annui per i trasferimenti all'organismo pagatore a titolo di compartecipazione regionale al completamento di sviluppo rurale 2023/2027. Una citazione necessitano poi sicuramente le importanti politiche in favore della montagna che sono sostenute anche attraverso le risorse disponibili a valere sul Fondo per lo Sviluppo delle Montagne Italiane (FOSMIT) a cui la Regione assicura un contributo di risorse regionali aggiuntive per 3,5 milioni di euro annui, risorse che andranno a favore di specifici interventi volti allo sviluppo e al sostegno di iniziative utili a creare nuove opportunità di crescita, di lavoro e di servizi a favore delle realtà montane al fine di rivitalizzarne l'attrattività e la vivibilità. La Missione 17 dedicata all'energia e alla diversificazione delle fonti energetiche prevede risorse per oltre 10 milioni per la prima annualità, in forte aumento rispetto a quanto stanziato per l'anno in corso. Qui troviamo i contributi agli investimenti alle amministrazioni locali per l'efficientamento energetico, gli stanziamenti per il funzionamento del Centro di Osservazione e Attività dell'energia (COA), gli interventi con fondi statali per la realizzazione della centrale unica di fornitura energetica di energia elettrica e produzione di energia da sorgente rinnovabili nell'area interrata sotto piazza d'armi dell'ex Caserma Testafochi, così come le risorse per l'efficientamento energetico della piscina di Verrès, di proprietà regionale. I fondi e gli accantonamenti della Missione 20 ammontano a circa 106 milioni di euro nel 2025, 110 milioni nel 2026 e 117 milioni nel 2027 e ricomprendono il fondo di riserva, il fondo crediti di dubbia esigibilità e gli altri fondi previsti dalla legge. L'importante riduzione del confronto con il 2024, dove complessivamente erano 187 milioni, è dovuta a una ricollocazione contabile degli stanziamenti per il contributo regionale al riequilibrio della finanza pubblica, che, a decorrere dall'annualità del 2025, è stato più opportunamente classificato nella Missione 18 per 82,8 milioni di euro già citati. Gli stanziamenti del triennio sono così composti: - 36,8 milioni di euro sul 2025, di cui 21 milioni per spese obbligatorie; 14,6 milioni per spese impreviste; 1 milione per la riassegnazione di residui perenti; - 5,4 milioni circa annui destinati ad alimentare il fondo crediti di dubbia esigibilità; - 50,5 milioni complessivamente stanziati per i rinnovi contrattuali del personale regionale e docente; - 1,6 milioni annui stanziati per l'incremento del fondo contenzioso. Al quanto sopra si aggiunge uno stanziamento di circa 6,5 milioni di euro nel 2025 a titolo di fondi speciali finalizzati ad assicurare la copertura finanziaria ai disegni di legge che il Governo regionale intende approvare nel corso del prossimo anno, così come elencati nel dettaglio della nota integrativa al bilancio. Tra questi, oltre alla riproposizione del Fondo per l'equiparazione dello stato giuridico e del trattamento economico e previdenziale del Corpo valdostano dei vigili del fuoco e del Corpo forestale della Valle d'Aosta ai rispettivi omologhi statali, si prevede un disegno di legge per il sostegno agli investimenti per l'innovazione e la sostenibilità delle attività turistico-ricettive e delle attività commerciali per euro 2 milioni per l'anno 2025 e per 3 milioni per gli anni 2026 e 2027, che, di fatto, reintrodurrà i contributi ""a fondo perso"" in questo settore al fine di sviluppare interventi di ammodernamento e di efficientamento, come già descritto in precedenza. Gli altri ambiti di intervento legislativo riguardano: - interventi in materia di violenza di genere; - il terzo settore; - il sistema cooperativistico; - la valorizzazione e la divulgazione del patrimonio musicale tradizionale e lo sviluppo e la diffusione della cultura musicale; - la valorizzazione dell'identità culturale valdostana attraverso la valorizzazione del Centre d'études franco-provençales ""René Willien"" e dell'Associazione ""Lo Charaban""; - interventi a favore dello sport, per lo sviluppo alpinistico ed escursionistico per i festeggiamenti del Cinquantennale dell'UVGAM. Quanto al fondo perdite società partecipate, in sede di rendiconto dell'esercizio 2023, la somma accantonata dal risultato di amministrazione al 31 dicembre 2023 per il fondo perdite società partecipate ammontava a euro 10.660.000. Sulla base dei bilanci ad oggi approvati, l'accantonamento di tale fondo può essere ridotto di euro 615 mila e ridimensionato sui 10.045.000 euro. Nella Missione 50 (Debito pubblico) infine trovano copertura le quote di interessi e le quote capitali sui mutui e sui prestiti assunti dalla Regione e le relative spese accessorie per un importo complessivo di 6,6 milioni di euro per il 2025, 6,4 milioni per il 2026 e 2,5 milioni per l'anno 2027. Tali importi sono riferiti: - alle quote di ammortamento del mutuo ventennale con la Banca Popolare di Milano, originariamente sottoscritto presso il fondo in gestione speciale autorizzato dall'articolo 40 della legge 40/2010 e successivamente oggetto di accollo in capo all'Amministrazione regionale per un onere in termini di quota capitale e interessi di circa 2,7 milioni di euro su ciascun anno del triennio; - al prestito obbligazionario ""BOR Regione Valle d'Aosta 2026"" per il quale sono previsti il rimborso di una quota capitale di 3,9 milioni su ciascuna annualità. Ceux que je viens d'exposer sont les chiffres les plus pertinents que nous trouvons dans ce budget qui s'équilibre pour 2025 à quelque 1.900.000.000 d'euros. Un document de planification qui nous permet de clôturer la législature en sachant que nous apportons une grande partie des réponses aux questions qui ont caractérisé notre programme électoral et de laisser au prochain Exécutif et à la prochaine législature des comptes en ordre, des ressources certaines et une perspective de continuité et de stabilité dans un contexte économique solide caractérisé par une bonne situation de l'emploi. Une attention forte est portée au territoire et à sa sécurité, des moyens importants sont consacrés à l'action sociale et à la santé, au soutien des familles, aux plus démunis, à ceux qui se trouvent même temporairement en difficulté, aux plus fragiles et aux plus défavorisés, au bénévolat, à la limitation des coûts de transport qui pèsent sur les familles. Ajoutons à cela une attention positive au tourisme et au commerce, ainsi qu'une vision d'avenir sur les choix d'investissement des opérateurs desdits secteurs. L'accent est mis sur les écoles, ainsi que sur une série d'initiatives concernant la transition écologique, l'agriculture et l'environnement, les investissements et les opportunités importantes pour notre tissu productif, les pistes stratégiques pour valoriser le contexte montagnard et les communautés qui l'habitent. Ces dernières doivent et devront continuer à le préserver en sachant qu'il ne sera possible de le faire que si l'on pourra en tirer un revenu équitable au profit des familles et des perspectives de vie de chacun. Enfin, je tiens à évoquer la fierté de notre spécificité, le renforcement des relations avec les réalités voisines avec lesquelles nous sommes unis par la langue, les traditions et la culture, le retour de la Vallée d'Aoste sur la scène internationale et le rétablissement des relations d'échange et de dialogue avec le Gouvernement national. Tout cela va au-delà de la simple illustration du budget que nous soumettons aujourd'hui à l'attention du Conseil en vue d'une approbation : en effet, grâce à la grande transversalité qui le caractérise, ce budget comporte toutes les ressources disponibles et les lignes d'action nécessaires. Nous trouvons ensuite les engagements les plus petits, moins évidents, pour lesquels de petites sommes sont allouées, mais qui se situent dans un cadre d'attention et de valorisation de secteurs importants qui caractérisent nos communautés et qui permettent à nos bénévoles et à nos réalités communautaires de continuer d'exister et de se développer, également avec la participation des nouvelles générations, auxquelles nous confions avec espoir l'avenir de notre Région. Notre budget témoigne de notre sérieux et de notre engagement envers la communauté valdôtaine, fondée sur une réalité stable, sur des comptes vérifiés et en ordre: un ""système Vallée d'Aoste"" auquel les agences de notation ont attribué d'excellentes notes après des vérifications et des enquêtes approfondies. Je prends acte des avis favorables formulés par le CPEL et le Collège des commissaires aux comptes sur les deux projets de loi. Il ne me reste plus qu'à remercier tous ceux qui ont travaillé sur notre document de planification le plus important, en particulier les structures chargées du budget, ainsi que toutes les structures des assessorats qui, comme d'habitude, n'ont pas ménagé leurs efforts jusqu'à la dernière minute avant la présentation de ce texte. Enfin je voudrais remercier la II e Commission du Conseil, son Président et ses membres pour les études approfondies réalisées et les éclairages apportés lors de l'examen, ainsi que tous les Conseillers et les différentes Commissions qui ont travaillé au cours de l'année écoulée pour mettre en œuvre les dispositions réglementaires grâce auxquelles les ressources sont allouées aux différents destinataires. Une Administration se développe et s'améliore si tous les rouages décisionnels fonctionnent et si les processus de prise de décision eux-mêmes sont mis en œuvre et concrétisés sur la base du programme établi. C'est pourquoi je crois que l'on peut affirmer que la majorité aujourd'hui a travaillé sérieusement pour aboutir à cet acte final de planification qui s'avère un document convaincant, mais en même temps sobre et surtout adapté aux attentes et aux besoins de notre réalité. Nous pouvons toujours nous améliorer, voire faire plus, mais la connaissance et le dialogue quotidien avec les partenaires sociaux, les parties prenantes, les catégories de production, le monde associatif et le bénévolat, ainsi qu'avec les autres institutions, les collectivités locales et la population nous ont certainement aidés à mieux orienter les choix, des moins importants au plus fondamentaux, qui caractérisent ce document financier. Cela nous donne la tranquillité d'esprit d'avoir travaillé avec soin et équilibre en faveur de notre communauté à laquelle ce budget s'adresse pour essayer d'apporter les réponses attendues."
48050,XVI,09/12/2024,BILANCIO E CONTABILITA' REGIONALE,it,Bertin,Alberto,1966,M,Presidente,7,246,"Come convenuto nella Conferenza dei Capigruppo di giovedì scorso, con questo intervento si concludono i lavori di questa giornata. Il Consiglio si riaggiorna domani alle ore 09:00 per la discussione generale. --- La seduta termina alle ore 17:07."
